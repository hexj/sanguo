《三国志传》黄正甫本




　　●祭天地桃园结义 

　　后汉桓帝崩，灵帝即位，年十二岁。大将军窦武、太傅陈蕃、司徒胡广共相辅佐。至秋九日（月），宦官曹节、王甫弄权，窦武机谋不密，反被曹节、王甫所害。宦官自此得权。 

　　建宁二年四月十五日，帝会群臣于温德殿。忽狂风大作，见一条青蛇从梁上飞下，约长二十余丈，蟠于椅上。灵帝惊倒，武士救起，文武互相推倒于丹墀。须臾不见。降下雷雨水（冰）雹，半夜方止。东都城境，坏屋数千所。建宁四年二月，洛阳地震，省垣皆倒；海水泛溢，大浪卷扫居民入海。遂改元熹平，时边界反者极多。熹平五年，改为光和。地震五番，六月，黑气十余丈入温德殿。七月，虹见于王室，原函山岸尽皆崩裂，非止一端。时宫中十常侍用事，张让、赵忠、段珪、曹节、侯览、封谞、蹇硕、夏辉、郭胜把握朝钢。是他门下，封官赐爵；不是门下，虽有功劳，不得升官。灵帝常言：张常侍是我父，赵常侍是我母。因此宦官全无忌惮。 

　　中平元年岁甲子，钜鹿郡一人，姓张名角。二弟张梁、张宝。张角初是秀才，因往山中采药，遇一老人，碧眼童颜，手执藜杖，唤张角授书三卷，名《太平要术》，嘱付角曰：“以此道普救世人。若萌异心，必获恶报。”张角拜求姓名，老人曰：“吾乃南华老仙。”言讫，化阵清风而去。角得此书，能呼风唤雨，号为“太平道人”。 

　　中平元年正月，疫毒流行，张角遍施符水，称“大贤良师”。请符救病者无有不验。角忏悔以求福利。徒弟五百余人，云游四方。角立下三十六方，分布天下，大方万余人，小方六七千人。各处州郡皆言：今岁甲子，正是上元甲子，主天下太平。取白土至州、具、镇、宫观、寺院并民家口上皆书“甲子”二字。青、徐、幽、豫、荆、扬、兖、冀，千里之间，家家侍奉大贤良师张角名字。角与弟张宝商议曰：“至难得者，民心也。今民心已顺，若不乘势取天下，诚为万代之可惜！”宝曰：“正合弟意。”遂造下黄旗，写张角字号。约会于三月初五日，一齐举事。先遣马元义暗赍金帛结连十常侍，封谞、徐奉以为内应。后遣弟唐周弛书报封谞。朝中激交。帝召皇后兄何进先擒马元义斩之，又收封谞等一十人下狱。张角知事发，星夜召百姓曰：“今汉运数终，有大圣人出。你等皆顺天八正从正，以取富贵。”于是百姓皆裹黄巾，从张角反者四五十万。逢州遇县，放火劫人。所在官吏，望风逃窜。何进奏帝火速降诏，令各处御备，讨贼立功；遣中郎将卢植、皇甫嵩、朱隽，引兵五万，分三路讨贼。 

　　张角兵犯幽、燕界，校尉邹靖来见州太守刘焉，字君朗，江夏竟陵人，汉鲁恭王之后。焉问校尉邹靖曰：“黄巾生发，如何除？”邹靖曰：“天子明诏，令各处讨贼。明公何不招军以助国用！”焉即出榜，各处张挂，招募义兵。 

　　时涿州涿县楼桑村一个英雄，爰音乐，美服饰，少言语，礼下于人。好交游天下豪杰，素有大志。生得身长七尺五寸，两耳垂肩，双手过膝，龙眉凤目，面如冠玉，唇若涂硃。乃中山靖王刘胜之后，汉景帝玄孙。姓刘，名备，字玄德。昔刘胜之子刘直，汉武帝元狩六年，封为涿县陆城亭侯，因此一支流落在涿县。玄德祖刘雄，父刘弘，曾举孝廉，州郡为吏。弘早丧，玄德事母至孝。家贫，编履织席为业。玄德草舍有株桑树，高五丈余，枝叶茂盛，重重如车盖。人皆言此树非凡。有相士李定曰：“此家必出贵人。”玄德幼时，与乡中小儿戏于树下，曰：“我为天子，当乘此羽葆盖车。”叔父戒之曰：“汝勿妄言，灭吾门也。”年一十五岁，与同宗刘德然、辽西公孙瓚为友。德然父刘元起见玄德家贫，常资给之。元起妻曰：“各自一家，何能济他！”元起曰：“宗中此儿非常人也。” 

　　中平元年，涿郡招军，时玄德二十八岁。立于榜下，叹声而回。后有一人，厉声言曰：“大丈夫不与国家出力，何故长叹耶？”玄德回头，见其人形貌非（异）常，身长八尺，豹头环眼，燕颔虎须，声若巨雷，势如奔马。玄德与此人同入村中，问其姓名，其人答曰：“姓张，名飞，字翼德。世家涿郡，颇有庄田，卖酒屠猪，好结天下壮士。见公看榜，何故长叹？”玄德曰：“吾乃汉室宗亲，姓刘，名备，字玄德。今闻黄巾贼劫掠州具，恨独力不能扫除耳！”飞曰：“正合吾机！”正坐饮酒，见一大汉来店门外，下车入店，唤酒保：“快将酒来，我好赶入城投军！”玄德看其人，身长九尺三寸，须长一尺八寸，面如重枣，唇如涂硃，丹凤眼，卧蚕眉，相貌堂【堂】，威风凛凛。就邀同坐。问其姓名，其人曰：“姓关，名羽，字云长，河东解梁人也。因本处豪霸倚势欺人，被某杀之，逃难江湖六年。今闻招募勇士，欲往应募，以遂己志。”玄德大喜。三人同到张飞庄上，共议天下之事。关、张拜玄德为兄。飞曰：“我庄后有一桃园，桃花开盛。明日可宰白马祭天，乌牛祭地，三人结生死之交。” 

　　次日，桃园列下香灯纸钱，宰乌牛白马祭献天地。三人焚香再拜，誓曰：“念刘备、关羽、张飞，虽然异姓，结为兄弟，同心协力，救困扶危，上报国家，下安黎庶；不求同日生，只愿同日死。皇天后土，以鉴此心；皆（背）义忘恩，天地共戮！”玄德为兄，关羽次之，张飞末之。祭罢，同拜玄德老母，将福物资财，聚乡中勇汉三百余人，于桃园痛饮一醉。来日收拾军兵，只恨无马匹。忽人来报知，有二客各赶马一群投庄来。玄德曰：“此天佑我等，当成大事！”三人出在迎马客，乃中山大商张世平、苏双，递年往北平贩马，正值寇发，归乡未到。玄德曰：“可请二人到庄，置酒管待，谕说与民除害，扶助汉朝。”世平、苏双大喜，愿将良马五十匹、金银五百两、镔铁一千斤以资器用。玄德感谢。遂求良匠打造双股剑；失羽造八十二斤青龙偃月刀；张飞造丈八点钢蛇矛。各制全身铠甲。聚五百余人，求见太尉邹靖。靖引见太守刘焉，三人参拜。玄德说起宗派，刘焉大喜：“既是汉室宗亲，但奏功勋，必当重用。”因此认玄德为侄，整点军马。人报黄巾贼程远志带来人马五万，哨近涿州。 

　　却说刘焉即差邹靖引刘备为先锋，前去破敌。玄德与关羽、张飞即忙披挂，上马前去，建立大功。怎生取胜？ 

　　●刘玄德斩寇立功 

　　却说玄德部兵来至大兴山下，望见贼兵，各将阵势摆开。玄德出马，左有关羽，右有张飞，大骂；“反贼，何不早降！”程远志大怒，遣副将邓茂挺枪交战。张飞睁开环眼，挺枪刺中心窝，邓茂却翻身落马而死。后人作二句，赞张翼德初出阵曰： 

　　欲教勇镇三分国，先试冲钢丈八矛。 

　　却说程远志见刺死邓茂，便拍马舞刀，直取张飞。关羽亦舞刀来迎住程远志，远志措手不及，被关羽一刀砍为两段。后人亦作二句，赞美关云长曰： 

　　欲凭立国安邦手，先试青龙偃月刀。 

　　众贼见程远志被斩，倒戈卸甲来降，斩首数千级，大获功回。刘焉出接，赏犒三军。 

　　忽青州太守龚景差人上告急公文，言：“黄巾贼围城将陷，乞求救接。”玄德曰：“愿往救之。”焉即与兵五千，令邹靖同去青州。望见贼皆披发，以黄绢缚额，画八卦纹为号，贼见救兵来，分兵混战。玄德兵寡，退三十里。语关、张曰：“今贼众我寡，必出奇兵方可取胜。”乃令关羽引一千军伏山左，张飞引一千军伏山右，鸣金为号，齐山（出）救应。 

　　次日，玄德与邹靖引军鼓噪，贼众大喊，潮涌而来。玄德便退。贼众乘势赶至山岭。玄德鸣金，左关羽，右张飞，两军齐出，三路掩杀，起至青州城下。龚景亦率兵杀出，贼众大溃逃散。逐解青州之围。 

　　邹靖欲回，玄德曰：“近闻中郎将卢植与贼张弟（角）战于广宗，备皆与公孙瓚师事卢植，同力破贼，何如？”邹靖曰：“粮食可以应付，军马不敢妄功。”遂引军自回。玄德引五百人去广宗。卢植迎见，礼毕，植问玄德行藏，备说破贼根由，植大喜，遂留玄德听调。 

　　时张角贼众十五万，屯在广宗。植兵五万，虽连胜几阵，未见次第。植唤玄德曰：“今张角我围在此，贼弟张梁、张宝在颍川与皇甫嵩、朱隽等厮杀。吾今助汝一千军，前去约会剿捕。”玄德领了文书，与关、张帝本部人马，星夜投颍川来。时皇甫嵩等引官军与贼大战，贼见不利，退入长社，依草结营。嵩兵四面围定，嵩与隽曰：“今贼依草结营，惟用火攻，必胜。”隽曰：“候大风一起，可施此计。”遂令军士各束草一把。当夜大风骤起，嵩令军士暗地先出，是夜三更，内外放火。嵩、隽各引兵出奔贼寨，风起火焰，贼众惊慌，人不及甲，马不及鞍，四散奔走。直到天明，张梁、张宝方会，引残军守路而走。 

　　忽一彪人马，截住去路。闪出一人，身长七尺，细眼长须，胆量过人，官拜武骑都尉，沛国谯郡人也。姓曹，名操，字孟德。乃曹参廿四代孙，曾祖曹节，字元伟。有邻家失猪，与节猪相类，邻人认去，节不与争。后数日，失者自归，邻惭，送猪还节，笑受之。其仁慈宽厚如此。生四子，名腾，字季兴。桓帝朝为中常，后封费亭侯，以夏侯氏之子过房，名嵩。为人忠【厚】纯雅，官拜司隶校尉；灵帝拜为大司农，迁大鸿胪。嵩生操，小字阿瞒，又名吉利。幼时好飞鹰走兔，喜歌舞吹弹；少机警，有权数；游荡无忌，叔父怪之，言于嵩，嵩每鞭撻。操忽一日见叔来，诈倒于地，败面口，言其“卒中风耳”。叔归告嵩。操潜归，嵩同曰：“叔言汝中风，已痊乎？”操曰：“并无此。但失爱于叔父，故罔尔。”嵩信其言，不听叔谏。因此操恣意放荡，不务事业。惟桥玄见操而｛而｝言曰：“天下将乱，非命世之才不能济也。能安之者，其在君乎？”南阳何颙见操，言：“汉室将亡，安天下者，必此人也。”汝【南】许劭闻操名，往见之。操问曰：“我何如人也？”劭曰：“子治世之能臣，乱世之奸雄。”操喜，谢之。年二十，举孝廉，除授洛阳北部尉。到任，令县四门各设五色棒十条，有犯禁者，不避豪强皆棒杀之。灵帝所喜小黄门蹇硕叔父，提刀夜行，操巡拿住，就棒杀之。内外皆莫敢犯。后为顿丘令，因黄巾贼起，拜为骑都尉。引马步兵五千，前来颍川助战。正遇张梁、张宝败走，被操拦杀一阵，斩贼首万余。操见皇甫嵩、朱隽，赏犒军毕，嵩令操引兵追贼，操欣然去了。 

　　玄德引关、张来颍川，听得喊杀之声，引军来时，贼已败走。玄德、关、张来见皇甫嵩、朱隽，言卢植一事。嵩曰：“今张梁势穷力乏，必投广宗去依张角。汝速往收除，勿得迟滞！”玄得（德）拜辞，引军复回。于路正逢三百余人护送陷车，视之，乃卢植也。玄德大惊，下马问其故，植曰：“我围张角将次，被张角用妖术，因此未能取胜。今上遣小黄门左丰前来问我讨买（贿）赂。我军中缺钱支使，安有送之？左丰挟恨，回奏上曰：‘广宗之贼容易剿除，惰（怠）慢军心！’因此圣怒，遣中郎将董卓替我，取回京师问罪。”张飞听罢，欲斩护送人等，以救卢植。玄德止曰：“朝廷自有公论，不可燥暴！”关羽阻住张飞，军士簇拥去了。关羽曰：“卢中即（郎）罢职，我等无所依，不如回涿郡。”玄德遂引兵回郡。 

　　行到二日，忽闻山后喊声，玄德引关、张望见汉军大败，贼兵大胜赶杀，旗书“天公将军”。玄德三人引军杀进。左关羽，右张飞，冲杀贼兵，败走五十余里。救了董卓回寨。卓问玄德曰：汝居何职，玄德答以白身。卓甚轻之，不与赏赐。玄德出，张飞大怒曰：“我等亲负血战救他，到（倒）觑人如无用！吾不杀之，难解忿怒！”提刀入帐来杀董卓。 

　　●安喜县张飞鞭督邮 

　　董卓字仲颖，陇西临洮人也。卓数讨羌胡，屡有边功。官拜河东太守，带领中郎将，骄傲于人。以致张飞性急，欲杀董卓，关羽抱住方止，玄德叱之曰：“我等皆白身之人，他是朝廷命官。汝今杀之，将欲反耶？”飞曰：“若在卓部下听令，吾必去矣！”玄德曰：“我三人生死一处，同去投朱隽。”隽待之甚厚，合兵一处，进讨张宝。 

　　此时，曹操自与皇甫嵩进讨张梁，大战于曲阳。朱隽进攻张宝，宝引贼兵九万相迎。玄德为先锋，三人立马阵前。张宝令高升出马，轮斧来战张飞，斗不三合，被飞一矛刺高升于马下。张宝马上披发仗剑作法，须臾风雷大作，黑气中无限人马自天而降。玄德回军便走，来见朱隽，隽曰：“此妖术也，来日可宰猪狗血，令军士伏于山头，待贼赶来，高坡上将血泼之，其法可解。”令关、张各引军一千，伏于两山之上，盛猪狗血并秽物准备。 

　　次日，张宝摇旗擂鼓，引军搦战，玄德引军出战。张宝又作法，平地风雷大作，飞沙走石，人马自天而下。玄德拨马便走，张宝催兵赶来，山头一声炮响，各将秽血齐泼，但见空中纸人、草马纷纷坠地，风雷顿息，砂石不飞。张宝见解了法，引兵退山后。左有关公，右有张飞，两彪军齐出，后面玄德、朱隽一齐赶上，贼兵大败。张宝夺路而走，玄德飞马赶来。张宝被玄德一箭射中左臂，带箭走人阳城，坚守不出。此一阵杀贼三万余众，降者极多。 

　　朱隽引军围城月余，差人打探皇甫嵩消息，人回报说：“皇甫嵩大胜。”董卓连败数阵，差皇甫嵩代之。嵩到时，张角已死。弟张梁用王者衣冠葬之。皇甫嵩胜贼七阵，斩张梁于曲阳之下。差人掘张角尸首，枭首送往京师。降兵十五万，斩首不计其数。朝廷加皇甫嵩为车骑将军，领冀州牧，武骑校尉曹操除授济南相，皆赴任去讫。 

　　却说朱隽攻打阳城。贼势甚急，有从贼严整刺杀张宝，献首级投降朱隽，遂平数郡，差人进表，奏剿黄巾余党。 

　　南阳赵弘、韩忠、孙仲，聚众十余万，望风劫掠，称与张角报仇。大臣保奏朱隽引兵讨之，即日降诏。朱隽领旨，引兵至宛城。赵弘、韩忠迎战。朱隽令玄德、关、张交锋。从辰至午，贼兵不退。朱隽令铁骑三千径取东北角杀贼。贼恐失城，引军便走。玄德驱军赶杀，贼败入城。朱隽引军四面围定。城中绝粮，韩忠使人出城投降，朱隽不允。玄德曰：“昔高祖之得天下，能招降纳士。明公何不容耶？”朱隽笑曰：“天时有所不同。昔秦汉天下大乱，民无定主，故招降以劝其来耳。今海内一统，惟黄巾造逆，若容其降，无以劝善。此长寇之志，非良策也。”玄德曰：“不容寇降是也。今我兵围如铁桶，贼乞降不得，必然死战。况城中有数万死命之人？不若撤去东南之兵，留西北尽力攻打，贼必弃城逃走，却于山后伏兵，擒贼必矣！”隽曰：“此高见也。”却说韩忠果然弃城逃走，朱隽赴（赶）杀，刺死韩忠。赵引（弘）、孙仲引贼兵与隽死战。隽见贼势浩大，引军暂退。贼乘势杀来，复夺宛城。 

　　隽退兵三十里，只见正东一彪人马到来，首将生得广额阔面，虎体狼腰；乃吴郡富春人也，姓孙，名坚，字文台，是孙武子之后。年一十七岁时，为县吏，与父共搬至钱塘，正见海贼吴王等十余人劫掠商人财物，到岸分赃。坚与父曰：“此贼可擒！”遂提刀上岸，扬声大叫。贼以为官兵，尽弃财物奔走。坚赶上，刺死数贼。郡县知名，保为县尉。又会稽妖贼许昌造反，自称“阳明皇帝”，聚众数万。坚与郡司马召精勇千余人，合兵破之，斩许昌并其子许韶。刺史臧旻上表奏功，升坚为海渤（渤海）丞。因下邳黄巾寇起，坚聚乡壮丁及诸旅淮泗精兵一千五百，前来投隽助阵。隽令坚攻打南门，玄德攻北门，朱隽打西门，留东门与贼奔走。孙坚登城，斩贼二千余级，又刺死赵弘于马下，却骑弘马奋力杀贼。孙仲引贼突出北门，正迎玄德。被玄德一箭射仲（中），落马而死。朱隽大军随后掩杀，斩贼千余，投降者极多，遂平南阳十数郡。 

　　隽班师回京，圣旨封隽为车骑将军、河南尹。隽保孙坚、玄德等功。坚有人情，除授司马，赴任去讫；玄德候久，不得官职。三人不乐，上街闲游，正值张钧车到。玄德拦住，备诉功劳。钧大惊，便入朝奏帝曰：“张角造反，皆由十常侍卖官害民，非亲不用，有仇必诛，以致天下大乱。宜斩十常侍，升赏功臣，四海自清平矣。”帝不允奏，令武士推钧出朝。张钧气倒于地。帝入宫与十常侍议曰：“此是破黄巾贼有功者不得除授，故生怨言。”遂封玄德为定州安喜县尉。玄德将军士放回乡里，同关、张带随行二十余人到县赴任。治民秋毫无犯，为盗者皆化为良民。与关、张食则同席，寝则同床。 

　　到任末及四月，上差督邮至县巡察，玄德出廓（郭）迎接，跪见督邮。督邮坐于马上，以鞭梢回答。关、张怒而不敢言。随入驿中，督邮高坐，玄德侍立阶下。督邮问曰：“刘县尉是何根脚？”玄德曰：“备乃中山靖王之后。自涿州起，破黄巾贼有功。”督邮喝曰：“你这厮诈称皇族，虚捏功劳！目今朝廷降诏，要除这等人！”玄德喏声而退。到县衙，与吏商议。吏曰：“督邮作威，要图贿赂。”玄德曰：“那有钱物与他？”次日，督邮先提县吏勒要脏陷县尉文书。玄德往见，被门隶不肯放入。玄德回县烦恼。 

　　张飞饮醉了酒，怒上心来，从馆驿前过，见四五十老人哭。飞问其故，老人曰：“督邮逼勒县吏，欲害刘县尉。我等皆来告明，反被门隶赶打。”张飞大怒，径入驿中，把门人见了避。飞直奔入后堂，见督邮坐于椅上，将县吏捆倒在地。飞大曰：“害民的贼！认得我否？”督邮急唤左右捉下，被张飞揪督邮到县前，缚在柳树之下，拔柳枝望督邮两腿鞭打三百，打折柳十数条。 

　　玄德正纳闷间，有人报知。玄德慌忙赶至，见飞打督邮，惊问其故。飞将老人事由说知。督邮叫曰：“玄德救我性命！”玄德急喝张飞住手。云长曰：“兄长建许多大功，只得县尉之职，又被督邮如此陷害。吾想枳棘非鸾凤所栖，不如杀了督邮，弃官归乡，别图远大之志。”玄德遂取印绶挂于督邮之颈，责之曰：“据你这贼害民，当即杀之。吾有所不忍，纳还印绶，吾今别去。” 

　　玄德同关、张回涿州去讫，手下等人解放督邮将印绶带去。定州太守动文申闻省府，差人捕捉玄德、关、张。三人事急，车载老母往代州投奔刘恢。恢见玄德乃汉室宗亲，藏匿三人在家。 

　　却说十常侍赵忠、张让等差人问破黄巾贼将士索要金帛，不从者奏罢官职。皇甫嵩、朱隽皆不从。赵忠等奏帝，言皇甫嵩冒请功劳，并无实迹。帝准奏，削了皇甫嵩、朱隽官职。却封赵忠为车骑将军，张让等十三人并为列侯。司空张温升为太尉，崔列（烈）为司徒，此皆结好十常侍，得为三公。因此渔阳张举僭称天子，张纯号为“天公将军”。长沙区星及各处兵如蜂起。表章告急，十常侍皆不奏帝。 

　　一日，帝在御花园与十常侍饮宴，谏议大夫刘陶径到帝前大哭。帝问其故，陶曰：“汉天下危在旦夕，陛下尚自与阉宦共饮！”帝曰：“国家升平之世，有何危哉？”陶曰：“今四方贼盗蜂起，侵掠州郡，十常侍隐匿告急表章不奏。”十常侍见奏，皆解官流涕曰：“大臣不容，臣等不能存矣。愿乞性命归田里，悉将家业以助军资。”帝谓陶曰：“汝家亦有近侍之人！”呼武士推出斩之。陶大呼曰：“臣死不惜，不忍见天下危亡指日矣！”正推出，宫门外忽一大臣喝住：“不得动手，待我保奏！” 

　　●何进谋杀十常侍 

　　却是司徒陈耽喝住武士，入宫见帝奏曰：“刘陶何罪赐死？”帝曰：“毁谤爱卿。”耽曰：“天下民怨，欲食十常侍之肉。又无寸功，陛下敬之如父母，俱封列侯；封谞等皆暗结黄巾贼以为内应。臣恐天下休矣！”帝曰：“封谞内乱，未有实迹。十常侍岂无一二忠臣？”耽以头触树苦谏。帝怒，令牵出与刘陶下狱。是夜，十常侍皆谋杀之。赵忠差人封孙坚为长沙太守，不过两月，报捷江夏平复。忠奏帝升孙坚为乌程侯，刘焉为益州牧，讨西川狂寇。封刘虞为幽州牧，领兵征渔阳张纯。刘焉到川，贼寇尽降。焉赈济百姓，民感其恩。刘虞引兵讨张举，代州刘恢书荐玄德三人见虞。虞大喜，令玄德与都尉毋丘俭为先锋，直抵贼巢，与贼大战。张纯凶暴，常鞭挞士卒，帐下数十人商议刺杀张纯，将头献降。张举见势败，自缢而死，渔阳悉平。刘虞表奏朝廷刘备大功，赦免鞭督邮之罪，除授下密丞，后迁高唐。帝令公孙瓚表陈玄德前功，封为别部司马，守平原，重整旧日气象。刘虞平寇有功，封为太尉。 

　　中平四年，灵帝病笃，召大将军何进入内议事。进弟何苗，官拜执金吾。何进乃屠户出身，因妹入宫为贵妃，元和三年，主上生太子辨，立为皇后，进乃国舅专权。王美人生太子名协，被何后鸩杀王美人。协得董后恩养，年九岁，灵帝偏爱太子协，欲立之。中常侍蹇硕知天子意，暗奏曰：“若立协，必先诛何进以绝后患。”帝从之，宣进到宫门。司马潘隐与进说知，进大惊，急回召诸臣，共议欲诛宦官。典军校尉曹操曰：“宦官之势，朝廷滋蔓已久。倘机不密，必有灭族之祸。请公详之。”进叱曰：“汝小辈，安知朝廷之大事！”忽潘隐报帝崩于嘉德殿，年三十四岁，蹇硕与十常侍商议，秘丧不发，宣将军入宫，欲绝后患，册立太子协为帝。进谓操曰：“何以教我？”操曰：“先宜大正君位，然后图贼。”进曰：“谁敢与吾正君讨贼？”袁绍挺身出曰：“愿假精兵五千，斩关入内，册立新君，诛绝阉宦，扫清朝廷，以安天下，吾之愿也！”进视此人，英雄盖世，武勇超群，乃汝南汝阳人也。汉司徒袁安之孙，名绍，字本初，为司隶校尉。进大喜，遂点御林军五千与绍杀入宫。 

　　何进引荀攸、何颙、郭泰等大臣三十余员相继而入，就灵帝柩前立太子辨为帝。百官山呼毕，袁绍提剑入宫收捉蹇硕。硕引亲军与绍厮杀。蹇硕败走御园花阴之下，被郭胜一刀砍蹇硕头而出，禁军尽皆降绍。绍与何进曰：“中宦结党，可尽诛之。”张让等知，慌入宫哭告何后曰：“始初设谋，皆是蹇硕一人，非干臣事。今何将军听袁绍之言，欲诛臣等，乞娘娘怜救。”后曰：“卿等勿忧，我当保之。”即宣何进入宫，劝曰：“我与汝非张让等安（焉）能享此富贵？今蹇硕不仁被杀，再诛宦官，切不可行！”何进听太后之言而出，与众官曰：“今斩蹇硕，不可再杀宦官！”绍曰：“今不斩草除根，终久为患。”进叱曰：“吾意已决，多言者斩。”众皆默然。 

　　次日，太后命何进参录尚书事，其余皆封官职。董太后宣张让入宫议曰：“何进之妹，是我抬举他为妃。今日他儿为帝，内外臣僚是他心腹，我将如何？”张让奏曰：“娘娘可临朝垂帘听政，封太子协为王，加董国舅大官，掌握军权，重用臣等，大事成矣。”董后大喜。次日设朝，董后垂帘听政，封太子协为陈留王，董重为骠骑将军，张让等共预朝政。一月有余，董后专权，朝廷大事，并听区处。何后见董后专权，宫中设宴，敦请董后。酒至半酣，何后捧杯再拜劝董后曰：“我等皆妇人，参理朝政，皆非所宜。昔日吕太后权重，宗族三子尽皆诛戮。今朝廷大事，任元老大臣自行商议，此国家之幸也。愿垂听纳。”董后怒曰：“汝出身屠家，有何见识？你鸩杀王美人，荒淫妒忌。辄敢乱言，吾敕骠骑断汝兄之首，如问（间）反掌！”何后怒曰：“吾以好言劝汝，何不逊之甚耶？”张让等各劝还宫。 

　　何后宣弟何进入内，告其事情。进出，召三人共议。来日设朝，大臣共奏董后不宜临朝听政，合迁河涧（间）驿安置，限即日出｛宫｝门。点一千禁军围绕董重府第，追索印绶。董重见事危急，自刎于后堂。张让、段珪见董后已废，皆以金珠结好何进弟何苗并其母武阳君，早晚于何太后前善言遮蔽。 

　　六月，何进暗遣人鸩杀董后于河涧（间）驿，举柩回京，葬于文陵。何进托病不出。袁绍入见进曰：“张让、段珪等流言于外，言主公鸩杀董后，欲谋大事。乘此时不诛阉宦，后必为祸。昔窦武欲诛内宠，机不密，反受其殃。今主公兄弟皆英俊名士，时不可失也。”进曰：“且容商议。”左右探知，密报张让。让等去投何苗，苗受贿赂太多。入内奏知何太后，言：“大将军扶（辅）佐新君，不行仁慈。今国家无事，又欲害十常侍，此取乱之道也。”后纳其言。少顷，何进入奏，欲杀宦官。后曰：“先帝新崩，天下未安，你欲杀旧臣，非重宗庙也。”进不言而出。 

　　袁绍迎而问曰：“大事若何？”进曰：“太后不容，如之奈何？”绍曰：“可召四方英雄之士勒兵到京，尽诛阉竖。不由太后不从。”进曰：“此计大妙，免得我违太后之意。”差人招兵马入京。主簿陈琳连叫：“不可。俗云：‘自掩其目而捕燕雀’，是自欺也。况国家大事其可诈立乎？今将军总督兵权，兼掌军务，欲诛宦官，若烘炉燎毫毛耳。何必召外兵来京，英雄聚会，各怀一心，正如倒持干戈，自伤其手，终成大祸。”何进笑曰：“此懦夫之见也。”旁边曹操笑曰：“此事易如反掌，何必多论？”进问操曰：“孟德有何高见？” 

　　●董卓议立陈留王 

　　操曰：“宦者之祸，古今通弊，但世主不可付之兵权。若欲治罪，当除元恶，但付一狱吏足矣，何必召外兵乎？欲尽诛之，事必先露，吾料必败矣。”何进怒曰：“孟德亦怀私意耶？”操退而言曰：“乱天下者，必进也。”何进降诏，暗遣人星夜前去召兵。诏曰： 

　　朕闻纲纪乱常，不可不诛；害国伤民，岂能弥久？窃谓常侍张让、段珪等滥叨宠荣，恣生狂逆，不思报本之恩，复造滔天之祸。意喜者，满门荣贵；心怒者、九族诛夷。上下切齿，咸思殄灭。朕素知卿等心怀忠义，志灭奸邪，速提熊虎之师，剿灭萧墙之祸。诏书到日，火速奉行。宜体朕心，遐迩知悉。 

　　诏书召四路军马，第一路东郡太守乔瑁；第二路河内太守王匡；第三路并州刺史丁原；第四路西凉州刺史董卓，身长八尺，腰大十围，肌肥肉胖，面阔口方。先破黄巾无功，欲议治罪，贿赂十常侍，因得幸免。又以金珠结好朝廷，遂任显官。当日卓领诏书，即命婿中郎将牛辅镇守陕西。自领首将李傕、郭、张济、樊稠等引兵二十万，望洛阳来。谋士李儒曰：“奉诏恐诈。差人上表，大事可图。”卓大喜，遂令李儒作表曰： 

　　臣伏惟天下有逆不正者，皆黄门十常侍张让等侮慢天常。窃承幸宠，擅操王命，乱伤内外。父子兄弟，占据州郡。害民伤化，致使怨气上蒸，盗贼蜂起。臣奉诏讨逆，将士饥乏，不肯渡河。皆言欲诣京师，先诛阉竖，以除民害。臣闻扬汤止沸，不如去薪；疽痈虽疼，胜如养毒；临溺呼船，悔之无及。臣辄鸣钟于洛阳，请诛让等，则社稷幸甚！天下幸甚！ 

　　何进得表，出示大臣。尚书郭泰谏进曰：“董卓，虎豹也。若入京城，必食人矣。”进曰：“你不足与谋。”又尚书卢植谏曰：“董卓为人面善心狠，常怀不仁，若入禁庭，必生祸乱。不如遣回西凉，庶免篡逆之患。”进叱曰：“汝等无志之士，枉食君禄！”泰出，密与植曰：“何公不可辅，祸在目下。”遂与植弃职归乡。荀攸告闲，大臣去其大半。 

　　进使人出接董卓于渑池。卓按兵不动。张让等知，召各路兵，与十常侍议曰：“此乃何进之谋。我等先伏刀斧手五十人于长乐嘉德殿门，先杀何进。”便入告何后曰：“何将军矫诏召诸路军马并至京师，欲灭臣等家族，望娘娘垂救，臣等乞归田里养老，免死万幸！”太后曰：“汝等可去将军府谢罪解释。”让曰：“若到相府，臣等骨肉皆为齑粉矣。乞娘娘赐手诏。宣将军入宫解释其事。如其不从，臣等只就娘娘前万死无恨。”何后便降手诏宣进入宫议事。 

　　进得诏欲行，主簿陈琳谏曰：“太后此诏，必是十常侍之谋，切不可去，去必有祸！”何进不听。袁绍曰：“今不早决，久后必变！”曹操曰：“先当诏（召）出十常侍，然后可去。”进笑曰：“此小儿之见。吾掌天下兵权，十常侍敢待如何！”绍曰：“主公坚执要去，我等披挂执锐保护，以防不测。”带兵五千，付弟袁术统之。术与绍同父异母，举孝廉进身，官授折冲校尉。当日列于青琐门外。绍与操百余人护送何进车至长乐宫前，黄门传懿旨云：“太后在禁宫，要与将军议国事，侍兵不许辄入。”袁绍、曹操都在宫门外。 

　　何进入嘉德殿，张让、段珪等出迎，厉声责进曰：“董太后得何罪，你暗加鸩死！国母丧葬，何以托疾不出！我等保荐你以致富贵；不思报本，反害我等，是何道理？”进乃默然，欲寻出路。宫门尽闭。张让呼刀斧手揪住何进，砍为两段。史官作诗叹曰： 

　　汉室倾危天数终，无谋何进作三公。 

　　几番不听忠良谏，难免宫中一命空。 

　　张让就保太尉樊陵人代进职。袁绍等见进不出，大呼曰：“请将军回府！”黄门于墙上掷出何进头，曰：“进欲谋反，今已斩讫！余徒赦免。”袁绍大叫：“阉宦谋杀大臣！有失大义！”遂同部下吴匡、袁术等引兵突入宫殿，见宦官尽皆杀灭。樊陵、许相出殿曰：“不得无礼！”袁绍立斩二人。余皆奔走。赵忠、韩广、夏辉、郭胜逃躲翠花楼上，绍令楼下放火。四人见火起，就跳下楼，被绍剁作肉泥。宫中火焰冲天。张让、段珪、曹节、侯览将太后、太子并陈留王劫内省，官属从后道走北宫。尚书卢植弃官未去，见宫中事变，提戈立于阁门。遥见段珪过来，植曰：“段珪逆贼，尚不知死，敢劫太后！”段珪转身便走。植救太后得免。吴匡杀入内庭，见何苗提剑来，匡曰：“你同谋杀兄。愿报仇者向前！”好汉十人号令军士将苗围杀之。绍将十常侍家属男女三千余口，尽行诛绝。曹操令人救灭宫中火。 

　　张让、段珪拥逼少帝及陈留王而走，袁绍请何太后权摄大事，分兵四下寻觅少帝。张让、段珪引从者二十余人从后宰门连夜奔走北邙山。天色昏黑，二更时分，后面喊声追赶。遇见河南掾吏关贡，大叫：“张让休走！”段珪落荒而逃，张让辞帝，投河而死。帝与陈留王不敢高声，伏于河边乱草之中。露湿衣襟，腹中饥馁，相抱而哭。陈留王曰：“此不宜久停，去寻乡村□□（暂避）。”与帝以衣相结，扒上岸来，见天昏黑，仰天叹曰：“刘辨休矣！”但见流萤成群，光芒照耀，飞于帝前。陈留王曰：“此天救吾兄弟也。”二帝随萤火却寻山路，相扶徐行矣。时中平六年八月二十四日，史官有诗为证： 

　　乱兵如蝟走王师，社稷倾危孰为持。 

　　夜逐荧光寻道路，汉家天子步归时。｛又曹仙诗曰｝： 

　　腐草为萤尚按时，也曾照夜向庭帏。 

　　莫言微物相轻贱，曾与君王指路迷。 

　　二帝走至五更，足痛不能行，卧于草堆上。前面是所庄院，庄主是夜梦两轮红日坠于庄后。次早，庄主出见二人卧于草堆。忙问曰：“二少年谁家子侄？”陈留王曰：“吾兄大汉皇帝，遭十常侍之乱，夜出逃难，得萤火引路至此。庄主惊拜曰：“臣乃先帝司徒崔烈之弟崔毅也。因见十常侍嫉贤妬能，臣辞官归田里。”遂扶二帝人庄，跪进饮食。二帝隐于庄上。 

　　关贡赶拿珪，问：“天子何在？”珪曰：“半路弃之，不知何处。”贡杀段珪，悬头于马上，来寻天子到庄。毅见首级，问之详细。引贡见帝，君臣痛哭。贡曰：“国不可一日无君，请陛下回朝。”帝乘庄上瘦马，贡与陈留王共骑一马。离庄五里，只见司徒王允、太尉杨彪、左军校尉淳于琼、右军校尉赵朋、后军校尉鲍信、中军校尉袁绍，数百人马，接着二帝，君臣皆哭。先使人将段珪首级京师号令，还京。先是，洛阳小儿谣言云：“侯非侯，王非王，千骑万乘走北邙。”今应童谣。 

　　众官迎帝正行，只见旌旗蔽日，尘土遮天，一彪人马来到。百官失色，帝大惊。袁绍出马问曰：“来者何人？敢阻圣驾！”董卓出马，厉声便问：“天子何在？”帝战慄不能言。群臣皆无所措，陈留王勒马向前，叱曰：“来者何人？”卓曰：“西凉州刺史董卓。”陈留王曰：“汝来劫驾耶？保驾耶？”卓曰：“特来保驾。”王曰：“既来保驾，天子在此，何不下马？”卓慌下马，拜于道左。陈留王以言语抚慰董卓，卓暗奇之。是日帝回宫，见何太后，俱各痛哭。失却传国玉玺。 

　　董卓屯兵城外，每日带铁甲军数千入城，百姓惶惶。乔瑁、王匡知何进已死，各引兵回本州，董卓自此得志。出入宫庭无忌。后军校尉鲍信见袁绍、王允言：“董卓纵横朝廷，必成大患。”绍曰：“朝廷新定，未可轻动刀兵。”信见王允不从，自引本部投泰州而去。董卓招诱何苗部兵，召李儒问曰：“吾欲废帝，立陈留王，此事若何？”儒曰：“朝廷无主，正宜此时，迟必有变矣。来日于温明园中聚会百官，若有不从者，斩之。效昔指鹿之谋，宜在今日。” 

　　卓令排筵，会于温明园中，请百官饮宴。众官皆惧，谁敢不到。卓带剑入席。百官相见毕，酒行数巡，卓曰：“天子乃万人之主，以治天下，况先帝有密诏，言刘辨轻浮无智，不可为君；次子刘协聪明好学，可承大统。吾欲废帝仍旧为弘农王，册立陈留王为天子，以承汉统。诸公以为何如？”众文武默默无言。惟并州刺史丁原，字建阳，直出筵前，高叫：“不可！汝乃何等之人，敢出此言！天子乃灵帝嫡子，又无过恶，安敢废耶？吾知汝怀篡逆之心久矣！岂能容耶？”众臣大惊。 

　　●吕布刺杀丁建阳 

　　董卓叱曰：“朝廷大臣尚不敢言，汝何等之人，敢出多言！”拔剑欲斩之。李儒见丁原背后一人，身长一丈，腰阔十围，眉清目秀，乃五原郡九原人也，姓吕名布，字奉先。官拜执金吾，自幼随从丁原，拜为义父。手执方天戟，立于原后。李儒会意，急向前曰：“今日饮宴，不可以谈国政，来日向朝堂公论。”众官劝丁原上马而去。 

　　董卓与百官曰：“吾所见者，合公道否？”卢植曰：“公见差矣。昔商太甲不明，伊尹放于桐宫；昌邑王登位二十七日，造罪三十余条，霍光告太庙而废之。今皇上年纪虽幼，聪明仁智，况无过失。汝乃外州刺史，未参议国政，汝莫非要篡汉天下耶？”董卓大怒。欲杀卢植。百官告免。植曰：“我非慕爵禄，久恋洛阳。但不忍汉天下到此废矣！”长叹而去，隐于山谷。司徒王允曰：“废立之事，不可酒后商议，再听约束。”百官皆散。 

　　董卓按剑立于园门外，意欲伤害百官。忽见吕布跃马提戟，于园门外往来。卓问李儒曰：“此何人也？”儒将吕布根由报知卓乃潜入园中回避，百官因此得还。 

　　次日，人报董卓，丁原引兵在城外搦战。卓大怒，引军出城对阵。见吕布头戴束发金冠，身披百花战袍，束副猊铠甲，腰系狮蛮宝带，骑一匹冲阵烈马，手提画杆方天戟，往来驰逐，貌若天神。卓心中惊骇，丁建阳纵马出阵，以鞭指卓骂曰：“汝乃外州刺史，于国无尺寸功，焉敢妄自废立，侮慢朝廷。实欲反耶！”吕布飞马挺戟，直取董卓。 

　　卓败走入城，卓曰：“吾观吕布，非常人也。吾得此人，何愁天下乎！”中郎将李肃曰：“主公勿忧，吾与吕布同乡，足知其人勇而无谋，见利忘义。某说吕布来降主公，若何？”卓大喜曰：“汝说吕布，将何物为进见之礼？”肃曰：“主公有骑赤兔名马，日行千里；再用金珠，以结其心；吕布必反丁原，来降主公矣。”卓问李儒曰：“此计何如？”儒曰：“主公欲取天下，何惜一马？”卓将马并金一千两、明珠数千颗、玉带一条，命李肃赍至布寨。肃谓守寨军曰：“可报吕将军，故人来见。”军士报知，布令唤入。相见礼毕，布曰：“贤弟久不相见，见居何职？”肃曰：“仕于汉朝，虎贲中郎将。闻仁兄匡扶社稷，不胜之喜。今来进赤兔良马一匹，日行千里。肃不敢乘坐，特来献于仁兄，以助军威。”布令牵入视之，只见其马浑身火赤，无半根杂毛；头至尾长一丈，蹄至项鬃高八尺；有腾空入海之状。吕布见了大喜，有诗为证： 

　　奔腾千里荡尘埃，渡水登山紫雾开。 

　　掣断丝缰摇玉辔，火龙飞下九天来。 

　　布曰：“兄与此龙驹，将何报之？”肃曰：“某为义气而来，岂望报乎！”布置酒相待。肃曰：“某与仁兄少会，与令尊丁将军多会。”布不觉自愧，曰：“在丁建阳处，出于无奈。”肃曰：“兄长有擎天驾海之才，四海之内，孰不惧怕？功名富贵易如反掌，何言无奈？”布曰：“欲展其能，恨不逢明主耳。”肃曰：“良禽相木而栖，贤臣择主而佐。”布曰：“兄在朝廷，观何人乃世之英雄？”肃曰：“某观大臣，皆不如董卓，为人礼贤下士，宽仁厚德，终成大事。”言讫，令取金珠、玉带列于布前。告曰：“此是董刺史久慕公德，令送此物以献，赤免马亦卓之所奉也。”布曰：“董刺史如此厚赐，将何报之？”肃曰：“某之不才，尚为虎贲中郎将。公若到彼，贵不可言。”布沉吟良久，曰：“某意欲杀丁原，引军归董卓，若何？”肃曰：“但恐公不肯为耳！” 

　　布提刀入军中，见丁原秉烛观书，提刀近前。原曰：“吾儿来此何事？”布曰：“吾为世之大丈夫，安肯为汝之子耶！”向前砍了原首级，出曰：“丁原不仁，吾已杀之！从吾者在此，不从者自去。”军散大半。 

　　布提原头见李肃，肃曰：“某先去报主公，来接将军。”拜辞而出，回报董卓。卓引军置酒来迎。携布手入帐中，卓先下拜曰：“今得将军，如枯苗而逢甘雨也。”布纳卓坐而拜曰：“今弃暗投明，愿以父事之。”卓大喜，重赏李肃。是日，以金甲、锦袍赐布，畅饮而散。董卓自得吕布，其势愈大，自领前将军事，封弟董旻为左将军、鄂侯，封吕布为骑都尉、中郎将、都亭侯。 

　　李儒荐蔡邕与卓曰：“邕，非常人也。主公若用，大事可成。卓令召见，邕托疾不起。卓怒曰：“我能灭人九族，犯者不怨！”邕知急往拜见。卓用为祭酒。三日之间，周历三台官，升为侍郎，邕倾心事之。 

　　李儒劝卓卓（早）定废立之计。卓于省院中设宴，会集公卿，令吕布领军千余于左右。是日，太傅袁隗与百官皆到。酒及数巡，卓按剑曰：“大者天地，次者君臣。今上暗弱，不能奉宗庙为天子。吾效伊尹、霍光废帝为弘农王，立陈留王为君。汝大臣意下如何？”群臣莫答。袁绍厉声曰：“昔日太甲不明，伊尹放之于桐宫；昌邑王有罪，霍光废之。今皇上未有不善，汝欲废嫡立庶，意欲反耶！”卓叱曰：“竖子谁敢不从！你将谓我剑不利也？”袁绍过亦拔剑曰：“汝剑须利，吾剑更锋！”两个在筵中怒对未分。 

　　●废汉帝董卓弄权 

　　卓欲杀袁绍，蔡邕止之曰：“事有定体，不可妄杀。”袁绍长揖百官而出，奔冀州而去。卓谓袁隗曰：“汝侄无礼，吾看汝面，故（姑）不杀之。废立之事汝意若何？”隗曰：“太尉见者是也。”卓曰：“敢有阻者，按以军法！”众官尊（遵）命。宴罢，召侍郎周毖、校尉任琼、议郎何颙问曰：“袁绍此去若何？”周毖曰：“袁绍不达大体，恐惧出奔，非有他志。袁氏树恩四世，门生故吏遍于天下，若收豪杰以聚徒众，英雄因之而起，山东非公所有也。不如赦之，封为郡守，则绍喜释前罪矣。”蔡邕曰：“某使主公勿杀袁绍，正谓此也。绍好谋无决，何足虑哉？”卓大喜，遂依而行。◇史官论袁绍心大智少，好谋无断，得一郡守而喜，谬之甚矣。可谓不足成大事矣。 

　　董卓权重，群臣皆惧。九月朔日，请帝升嘉德殿，大会文武，不到者斩！是日皆到，卓掣剑曰：“少帝暗弱，不能掌天下。”令李儒读册文曰： 

　　孝灵先帝，早弃天下。今上皇帝承统，海内仰望太平，而帝天资轻侮，威仪不恪，居丧忘哀。凶德彰露，难将神器，有污宗庙。皇太后教无母仪，统政荒乱不一。永乐太后暴崩，众论腾沸洋洋。三纲五常，乃有亏缺，实罪之大者。陈留王协，圣帝伟茂，规矩俨然，居丧哀戚，言不及邪，抱歧嶷之性，有成周之懿。声誉远闻，中外于一：宜洪大业，司承宗祧。废皇帝为弘农王，立陈留王为天子，实应天顺人，以慰生灵之望。 

　　李儒读册毕，叱扶少帝下殿，解除玺绶，长跪称臣。少帝号泣，百官惨然。卓呼太后去冠服候敕。太后硬咽，群臣含悲。独尚书丁管怒曰：“贼臣董卓！敢为欺天之谋，而废圣明之主！”挥手中象简直击董卓。卓令武士拿下，丁管骂不绝口。卓令推出斩之，至死神色不变。静轩赞曰： 

　　董卓怀奸废立图，汉家宗社委丘墟。 

　　满朝臣宰皆囊括，惟有丁公是丈夫。 

　　卓请陈留王登殿，群臣呼万岁。礼毕，卓令何太后、弘农王于永安宫，随侍唐贵妃及宫女二人。臣下毋得辄入，违者夷三族。少帝四月登基，至九月被废。立陈留王协，九岁即位，号献帝。董卓自为相国，入朝不时，带剑上殿。封黄琬为太尉，杨彪为司徒，荀爽为司空，韩馥为冀州牧，张邈为陈留太守，张咨为南阳太守。是年庚午岁，改初平元年。 

　　何太后与少帝、唐贵妃囚于宫中，衣粮缺少，伤感下泪。偶有双飞燕入庭来，帝因吟诗一律曰： 

　　嫩草绿凝烟，袅袅双飞燕。 

　　洛水一条青，陌上人呼羡。 

　　遥望碧云深，是吾旧宫殿。 

　　何人仗忠义，泻我心中怨！ 

　　卓使宫女探其动静，获得此词报知。卓曰：“刘辨怨望，故作此词。”唤李儒带千人来杀少帝。帝与母在楼上嗟叹，宫女报李儒至，帝、后大惊。儒曰：“春日融和，董太师特上寿酒。”帝泣曰：“何相逼太甚！”太后曰：“既云寿酒，儒当先饮。”儒怒曰：“汝母子不饮此酒？”呼左右提短刀、白练于前，曰：“寿酒不饮，请此两般！”贵妃跪告儒曰：“妄身代帝饮酒，望相公见饶母子性命。”儒叱曰：“汝何等人，可代主死？”后挺身大骂：“何进无能之贼，接引董卓入京，致有今日之祸。容我母子辞别。”大哭作歌曰： 

　　天道易兮我何安，弃万乘兮退守藩。 

　　为臣逼兮命既死，势将去今空泪潸！ 

　　唐贵妃抱帝大哭，亦作歌曰： 

　　皇天将崩兮后土颓，身为命臣兮命亦催。〖后土颓，身为命臣兮命亦摧〗 

　　主死异路今从此毕，奈何茕茕兮心中哀！ 

　　歌罢，贵妃与帝相抱而哭。儒喝曰：“太师立等回报！汝等望谁救耶？” 

　　太后大骂：“奸贼董卓！逼我母子而死，皇天岂佑汝耶！”又骂李儒曰：“汝等助桀为虐之徒，后当灭族！”李儒大怒，推何后下楼。少帝扯住李儒衣，唐贵妃向前搅（扰）作一团。儒唤武土绞死唐贵妃，鸩酒灌杀太后、少帝。史官诗曰： 

　　太后飞身下玉楼，唐妃素练系咽喉。 

　　君王服药皆身丧，汉室江山自此休。 

　　儒回报董卓，卓令拖出城外埋之。自此卓每夜入宫，奸淫宫女，夜宿龙床。公主尽皆淫之。一日，卓引支军出城到洛阳。时当二月，村民赛社，男女毕集。卓令将男子杀讫，掠其妇女财物装于车上，悬头千余颗于车下。先报入城，董太师杀贼大胜而回。各城门焚烧其头，以财物尽数散与宿卫军士。 

　　越骑校尉伍孚，字德瑜，见卓残暴太甚，候卓入朝，孚迎到阁下，掣出短刀，直刺董卓心窝。卓力大，两手驱住；吕布便入，搠倒伍孚。卓问曰：“谁教汝反？”孚睁目大骂曰：“汝非吾君，吾非汝臣，何反之有！你乱国篡位，罪恶盈天，故来诛奸贼耳！”卓大怒，令吕布带出，剐孚于市。孚至死骂不绝口。史官有诗赞曰： 

　　汉末忠臣说伍孚，冲天豪气世间无。 

　　朝堂诛贼名犹在，万古传称大丈夫！ 

　　董卓自此常令带剑披甲武士前后围绕。 

　　却说袁绍在渤海为太守，知董卓弄权，差人赍密书来呈王允，书曰： 

　　卓贼欺天废主，人不忍闻；入乱宫廷，神亦不佑。公反恣其跋扈，如不听闻，岂为忠效职报国之臣哉！绍今集兵练将，欲图扫清帝室，未敢轻举。公相世禄于汉朝，当乘间图之。如有驱使，即当奉命。书不尽言，请垂照察。 

　　王允寻思无计。见汉朝旧臣等曰：“今日老夫贱生，晚间后堂少叙，诸公万勿见外。”众官曰：“当来添寿。”是晚，公卿皆到。允心中暗喜，酒至半酣，王允举杯掩面大哭。众官曰：“司徒贵降，安可发悲？”允曰：“老夫非贱降之日。要与列公聚会，诚恐卓贼生疑，故推贱降。吾哭者，哭汉天下也！今卓势如泰山，吾等朝夕难保。不想汉天下丧于董卓之手。吾欲舍命，诚恐无益于国！”众官听罢，皆掩面大哭。独车骑校尉曹操抚掌笑曰：“众公相夜哭到天明，能哭得贼死乎！”允大怒，责操曰：“汝祖宗世禄汉朝四百余年，不思报本，反欲从贼耶！汝去告卓，吾等死亦汉家之鬼！”操曰：“非吾从贼，笑诸公无计。操虽不才，略施小计，可杀卓贼！”王允听罢，陪笑容问曰：“孟德有何高见，能扶汉室耶？” 

　　●曹操刺董卓私奔 

　　曹操曰：“某近日事董卓者，实意图之。今卓甚爱于某，有事共议。闻司徒有七宝剑一口，愿借与操，入卓府刺杀之，操万死无恨！”允曰：“孟德果有实心，神天庇佑！”操遂誓于允前，允取宝剑付操。众官皆散。 

　　操次日入卓府，见卓于床上，吕布侍立。卓问操曰：“孟德来何晚耶？”操曰：“马瘦行迟。”卓曰：“西凉州进有良马，吾儿奉先可去选一匹，赐与孟德。”操思曰：“董卓合死！”惧卓有力，不敢下手。卓肥大，不耐久坐，却背后侧卧，操思：“此贼当休！”遂掣刀在手，董卓仰面看镜中，照见操拔刀，急回身曰：“孟德何为此？”忽吕布已到，操即跪下曰：“操有宝刀，献上恩相。”卓接视之，果宝刀也。付与吕布。｛卓｝令操看马，操谢曰：“愿试练一骑。”卓赐鞍辔。操牵出相府，上马加鞭望东而去不回。 

　　布与卓曰：“恰才见操有行刺之心，故推献刀。”卓曰：“吾亦甚疑。”李儒至，告曰：“操无老小，可差人急唤来，如不到，行刺实矣。”卓遂差人往，唤者回曰：“曹操乘马出东门。对门史曰：‘丞相差有紧急公事。’纵马而去不回。”儒曰：“操贼心虚，逃窜而去！”卓大怒曰：“遍行文书，画影图形，捉拿此贼，赏千金、封万户侯！” 

　　却说曹操往谯郡而行。路经中牟县过，把门军士问曰：“朝廷捕捉曹操，所画图形，与你无二。”便扭操来见县令。操曰：“我是客人，拿我何事？””县令曰：“吾在洛阳求官，认得你是曹操。且把监下，来日起解。”至晚，县令取出曹操，至后堂问曰：“我闻董卓待你甚厚，何故自取其祸？”操曰：“燕雀安知鸿鹄志哉！汝解去请赏，何必多问：”县令曰：“我有冲天之志，奈何未得其主！”操曰：“吾乃相国曹参之后，食汉禄四百余年，不思报本，与禽兽何异？吾屈身事卓者，实欲与国除害。今事不成，乃天意也！吾归乡中，发矫诏，使天下诸侯共兴兵诛卓，吾之愿也！”县令闻之，亲释其缚，扶之上坐，酌酒拜曰：“公乃天下忠义之士也！吾愿弃官相从！”操问姓名。县令曰：“姓陈，名宫，字公台。老母妻子，皆在东郡。愿与公共谋大事。”是夜，收拾盘费，与曹操乘马投故乡来。 

　　行三日，到成皋，天色将晚。操曰：“此间有一人，姓吕，名伯奢，是吾父结义兄弟。借宿一宵，并问家中消息。”二人到庄，伯奢迎见曰：“我闻朝廷遍行文书，拿你甚紧，你父逃往陈留。今侄如何到此？”操告前事根由，伯奢拜谢陈宫曰：“小侄若非使君，曹氏灭门矣。贤侄相陪使君安坐，家中无好酒，容往西村沽樽美酒以待使君。”上驴去了。操坐久，闻庄后磨刀之声。操谓宫曰：“吕伯奢非吾至亲，此去可疑。”二人潜步入后堂，闻人曰：“缚而杀之！”操曰：“不如先下手，免遭擒矣。”与宫拔剑直入，不问男女，尽皆杀之。搜至厨下，见缚一猪，欲杀之，尚未下手。静轩诗曰： 

　　夜深喜识故人容，匹马东还寄旧踪。 

　　一念误将良善戮，方知曹操是奸雄。 

　　陈宫曰：“孟德误杀好人！”操曰：“可急上马！”二人行不二里，见伯奢骑驴，鞍前挂酒二瓶，手抱果物而来，伯奢叫曰：“贤侄何故就去？”操曰：“有罪之人，不敢久住。”伯奢曰：“吾已分付宰一猪在家相谢使君，何争一宵？”操不答，乘马行不数步，复回叫“叔父”，伯奢回头看时，被操一刀砍于马下。宫曰：“他家属误杀，今又杀此人，何也？”操曰：“伯奢到家，见杀一家男女，吾等必遭祸矣。”宫曰：“实大不义也。”操曰：“宁使吾负天下人，休教天下人负我。”陈宫默然。 

　　当夜与操行了数里投店。操先睡，陈宫寻思：“只道曹操是好人，弃官跟他，原来是狼心狗肺之徒！今日留之，后必为患。”拔剑来杀曹操。 

　　●曹操兴兵杀董卓 

　　陈宫思之曰：“我为国家跟他到此，若杀之是不义，不若弃之。”宫将剑入鞘，未及天明，上马投东郡而去。操醒觉来，不见陈宫，寻思：“他见我说了这两句话，疑我不仁，弃之而去。”操连夜到陈留，见父告知前事。即散家资，招募义兵。父言：“资少，恐不成事。此间有卫弘者，曾举孝廉，疏财仗义，家资巨万。若得相助，事可图矣。”操遂置酒，请卫弘到家，将刺董卓根由告知卫弘。弘曰：“吾有心久矣！孟德既有大志，愿将家财相助，置办衣甲。”操大喜，先发矫诏，驰报各道，然后招集义兵，竖立白旗，上书“忠义”二字。是日，应募之士如云屯雾集。一员壮士，阳平卫国人也。姓乐，名进。虽身材短小，胆略过人。操留于帐下。沛国谯郡一人，复姓夏侯，名惇，字元让。乃夏侯婴之后，年十四从师学枪法；有人辱骂其师，惇提刀杀之，逃于外方；与宗兄夏侯渊字妙才，各引壮士二千余，同来协助。皆是操兄弟：因父曹嵩原是夏侯氏之子，过房与曹家。不数日，曹从兄弟曹仁字子孝、曹洪字子廉亦引兵千余来助。此二人武艺精通，曹操大喜。又一壮士应募，乃山阳钜野人，姓李，名典，字曼成。于曹操前施逞枪法，对答如流。操大喜。本方送粮米不计其数。操招壮士五千，屯于伊吾。 

　　时袁绍得操娇矫诏，与田丰、祖授、许攸、审配、郭图、颜良、文丑引兵三万，离渤海来与曹操会盟。作檄文以达诸郡。檄文曰： 

　　操等谨以大义布天下：董卓欺天罔地，篡国弑君，秽乱禁官，残害生灵；不仁不义，罪恶贯盈。今操奉天子密诏，召集义兵，誓欲扫清华夏，剿灭群凶。望兴仁义之师，来赴忠烈之会，扶持王室，拯救黎民。檄文到日，速宜奉行。 

　　曹操檄文去后，各镇诸侯皆起兵： 

　　第—镇，南阳太守袁术 

　　第二镇，豫州刺史孔绅 

　　第三镇，冀州刺史韩馥 

　　第四镇，兖州刺史刘岱 

　　第五镇，河内郡太守王匡 

　　第六镇，陈留太守张邈 

　　第七镇，东郡太守乔瑁 

　　第八镇，山阳太守袁遗 

　　第九镇，济北郡守鲍信 

　　第十镇，北海太守孔融 

　　第十一镇，广陵太守张超 

　　第十二镇，徐州太守陶谦 

　　第十三镇，西凉太守马腾 

　　第十四镇，北平太守公孙瓚 

　　第十五镇，上党太守张扬 

　　第十六镇，长沙太守孙坚 

　　第十七镇，渤海太守袁绍 

　　各镇文官武将皆投洛阳来。 

　　北平太守公孙瓚，乃辽西支令人也。统领精兵一万五千，经平原县过。望见一面黄旗，公孙瓚视之，乃刘玄德也。瓚问曰：“贤弟何故在此？”玄德曰：“蒙兄保委平原县令。”瓚见关、张在旁，问玄德曰：“此二公莫非前日破黄巾者乎？”玄德曰：“皆此二人之力。”瓚曰：“见居何职？”玄德曰：“关羽为马弓手，张飞为步弓手。”【瓚叹曰：】“空埋没英雄耳！今董卓作乱，天下诸侯共往征之。贤弟可弃微官，一同讨贼，何如？”玄德曰：“愿往。”张飞曰：“当初若容我杀之，免有今日之患。”玄德、关、张引十数骑跟公孙瓚来。 

　　有一镇太守，身长八尺，英勇双全，横跨三江，威服六郡。乃富春人也，姓孙名坚，字文台。后人诗曰： 

　　谁道江南将相才，明星夜夜照文台。 

　　欲诛董卓安天下，等侯长沙太守来。 

　　曹操接着众诸侯，各自安营，连接二百余里。操乃宴会诸侯，商议进兵之策。太守王匡曰：“今举大义，必立盟主；众听约束，然后进兵。”操曰：“袁本初四世三公，门多故吏，可为盟主。” 

　　次日，筑坛三层，遍插五方旗帜，请绍登坛。绍整衣佩剑上坛，领众诸侯，焚香拜曰：“汉室不幸，董卓弄权，祸加至尊，毒流万姓。纲常废绝，社稷□□□（沦丧）。袁绍等共兴义兵，来救国难。凡在同盟，齐心戮力，以尽臣子之节。倘有背盟违誓，□□（天人）共诛！”众皆歃血为盟。下坛，众皆扶绍升帐而坐，各施礼毕，分爵位列坐。操行酒曰：“今日既立盟主，各听调遣，同扶天下，勿以强弱计较。”绍曰：“吾无压众之心。汝等推我为盟主，有功者必赏，有罪者必罚。国有常典，军有纪律，各宜遵守，勿得违犯。”众皆曰：“惟命是听。” 

　　绍曰：“吾弟袁术总督粮草，应付各营，勿得有缺。谁肯为前部先锋，直抵沂水关一路，以相答应。”长沙太守孙坚出曰：“坚虽不才，愿为前部。”绍曰：“文台勇烈，可称此职。”便举杯饯行。坚即点本部人马，杀奔沂水关来。 

　　把关将紧守，差人告急董卓，卓自专权之后，每日饮宴至更深方散。李儒接得告急文书禀卓，大惊，聚众商议迎敌之策。吕布挺身曰：“老父勿忧。吾观众诸侯如草芥耳。儿亲提虎狼之师，尽斩其首，悬于都门，儿之愿也。”董卓大喜。忽帐前晓将华雄高声出曰：“割鸡焉用牛刀？不必温侯虎威。吾观斩众诸侯之首，如探囊取物！”华雄身长九尺，面如噀血，豹头猿臂，虎体狼腰；关西人也。卓听罢大喜，加雄为骁骑校尉，引军五万，同李肃、胡轸、赵岑飞奔沂水关抵敌。 

　　众诸侯内有济北相鲍信，恐孙坚前部成功，暗拨弟鲍忠先引马步军三千，直□（抄）小路，到关下搦战。华雄引五百军迎敌，不数合，斩鲍忠于马下。雄将鲍忠首级直来相府请功，董卓重赏华雄，加为都督。又与铁甲马军五千，下关迎敌。 

　　孙坚领四将，一员右北平博浪人，姓程，名普，字德谋，使一条铁脊蛇矛；第二员姓黄，名盖，字公覆，使一条铁枪；第三员辽西令支人，姓韩，名当，字公义，使一柄大刀；第四员吴郡富春人，姓祖，名茂，字大荣，善使双刀。孙坚指关骂曰：“助恶匹夫，何不早降！”华雄令副将胡轸，引兵三千出关迎战。程普飞马提矛，直取胡轸。斗不数合，程普刺胡轸于马下，直杀上关。关上矢石如雨，孙坚引兵回寨。 

　　使人报知袁绍，就于袁术处催粮。袁术暗听谗言，说：“孙坚乃江东之猛虎，若打破洛阳，杀了董卓，正犹除狼而添虎也。不可发粮，彼军必败。”术听之，不发粮草。孙坚军缺食。 

　　却说李肃与华雄商议：“暗地引军下关，从小路去袭孙坚营寨，坚可擒矣。”雄大喜，以计而行。是夜月明，雄比及到寨，半夜鼓噪直进。坚披甲上马，正遇华雄，斗不数合，寨后李肃军到放火。坚军无粮，四下乱窜，坚拨回马走。程普、黄盖、韩当各不相顾，止有祖茂保孙坚，十数骑突围而走。华雄赶来，孙坚连放两箭，被雄躲过。孙坚又放第三箭，折了画弓，弃弓穿林而走。祖茂曰：“主公头上赤帻射目，雄望见不舍。主公解下与茂带之。”孙坚就马上换了祖茂盔，分两路而走。 

　　华雄见赤帻投东，望东来赶。祖茂见雄急追，将赤帻挂于烧残柱上，却躲于树后。雄军望见赤帻，四面围定，不敢向前。用箭射之，方知是树，向前取赤帻。华雄又追，祖茂于林后挥双刀劈来。雄喝一声，将祖茂斩讫。雄引兵回沂水关。 

　　程普、黄盖、韩当寻见孙坚，屯下营寨。计点人马，折了乡人祖茂，伤感不已。 

　　却说袁绍升帐，哨军报孙坚败回，绍惊曰：“不想文台败于华雄之手！”众诸侯商议间，忽公孙瓚来到。绍请入帐列坐。绍将二次败军事由说知。绍见瓚背后三人，容貌异常，皆冷笑。绍问曰：“公孙太守背后何人也？”瓚曰：“此三兄弟，乃平原县令刘备也。”曹操曰：“莫非破黄巾玄德么？”瓚曰：“然。”令玄德拜见袁绍。绍曰：“既是汉室宗亲，赐旁而坐。”备曰：“小县令安有坐位。”绍曰：“吾非敬汝爵禄，敬汝帝室宗亲，况有功勋。”玄德拜谢，坐于旁侧。关、张叉手后立。 

　　正商议间，小校报知：“华雄挑孙太守赤帻，夫（大）骂搦战。”绍令骁将俞涉出马，与雄战不三合，被雄斩讫！绍大惊。太守韩馥曰：“吾有上将潘凤，可斩华雄。”绍令潘凤提斧出战。哨军来报：“潘凤又被华雄斩讫！”众诸侯皆失色。袁绍叹曰：“可惜吾上将颜良、文丑催军未回。但得一人到此，立斩华雄！汝众诸侯岂无一人可退华雄耳？” 

　　忽云长厉声曰：“小将愿斩华雄，献于帐下！”众见其人，身长九尺三寸，须长一尺五寸，面如重枣，唇若涂硃，丹凤眼，卧蚕眉，威风凛凛，立于帐下。绍问曰：“见居何职？”瓚曰：“跟随玄德充马弓手。”袁术喝曰：“汝欺众诸侯无将！只一弓手，安敢大言？乱棒打出！”曹操急止之曰：“公路息怒。此人既出大言，必有大志。试教出马，如其不胜，罚亦未迟。”术曰：“一弓手出战，被雄耻笑。”操曰：“此人一表非俗，华雄安知他是弓手？”羽曰：“如战不胜，请斩某首。”操斟热酒一杯，与关羽壮胆上马。羽曰：“酒且斟下，杀雄来饮。”飞身上马。众诸侯只听寨外鼓声大震，探知鸾铃响处，马到中军，云长斩华雄首级上帐票知。其酒尚温。史官赞曰： 

　　威镇乾坤第一功，辕门战鼓响冬冬。 

　　云长停盏施英武，酒尚温时斩华雄。 

　　众皆大喜。张飞大叫：“俺哥哥斩了华雄，不就乘势杀入关去，活捉董卓，更待何时！”提丈八蛇矛便要上马，袁术怒曰：“俺是朝廷大臣，尚自谦逊，量一县令手下小卒，敢耀武扬威！唤旗军赶出帐去！”操曰：“得功者赏，何分贵贱？”术曰：“既然汝等用一县令，我回兵便了！”操曰：“岂因一言而误大事！”公孙瓚自带玄德、关、张回寨。众官皆散。曹操使人赍牛洒抚慰三人。 

　　●虎牢关三战吕布 

　　守关李肃具由告急，申呈董卓。卓聚李儒、吕布等商议。儒曰：“贼势浩大，皆是袁绍为盟主，以聚众恶。绍叔袁隗见为太傅，倘或里应外合，不便。可先除隈，然后起兵剿绍。”卓令李傕、郭引兵五千，围住袁隗（隈）家，尽皆诛绝，先将袁隗头去关外号令。 

　　卓遂起大军二十五万，分两路而来：令李傕、郭引兵五万保沂水关；卓自引军二十万，同李儒、吕布、张济、樊稠等取虎牢关，截诸路诸侯军马。卓令吕布领军去关前扎寨，卓在关上屯住。 

　　哨军报知袁绍，绍聚众商议。操曰：“董贼屯兵在虎牢关，截诸侯中路，分其形势。可勒兵一半迎敌。”绍乃分王匡、乔瑁、鲍信、袁遗、孔融、张扬、陶谦、公孙瓚八路军马，往虎牢关迎敌；曹操引军往来救应。太守王匡引兵先到，见吕布出阵往来。 

　　令名将方悦出战，五合被布刺死。匡急奔溃，却得乔瑁、袁遗两军赶来，救了王匡，吕布方退。 

　　八路诸侯会议，言吕布英雄，无人可敌。诸侯各领本部军，分八阵布列山前。遥见吕布先来冲阵，张扬军中首将穆顺，挺枪战不两合，又被吕布刺死。八路诸侯心胆皆裂。太守孔融部下勇将武安国曰：“吾受文举十年恩德，当以死报！”乃提五十斤铁锤飞马而出，与布战到十合，被布一戟刺着手腕。弃锤于地而走。吕布径取公孙瓚，瓚挺铁槊战布，二合，瓚回马落荒而走。布赶上，挺戟望瓚后心便刺。旁边闪出张飞，大叫：“三姓家奴休走！”吕布弃了公孙瓚，来战张飞。五十合不分胜负。云长舞青龙刀来夹攻吕布：三匹马丁字儿厮杀。又战三十合。玄德看了，轮双股剑去砍吕布。三个围定，吕布架隔遮拦不住，倒拖画戟飞马便走。玄德、关、张赶到关下。张飞望见关上青凉伞盖，【曰】：“必是董卓！赶上关去，拿住董贼斩草除根！”关上矢石如雨打下，不得上，退回本寨。 

　　●董卓火烧长乐宫 

　　八路诸侯请玄德、关、张贺功。绍大喜，令孙坚进兵。坚引程普、黄盖、韩当连夜来到袁术寨中。礼毕，坚拔剑画地曰：“卓与我本无仇恨，我今亲冒矢石来决战，上为国家讨贼，下与将军报仇。将军却听谗言，不发粮草，致令吾败，将军何安？”术惶恐无言，就拿出进谗言人斩首，设宴相待。 

　　正饮宴间，入报坚曰：“关上有两骑马来寨，要见将军。”坚辞袁术回寨，问是董卓爱将李傕、郭。坚曰：“汝来何为？“傕曰：“丞相所敬者，惟将军耳。丞相有一女，欲配将军公子。但有宗族子弟，连名报上，皆为郡守、刺史，不失人才。”坚怒曰：“卓贼逆天弑君，僭乱王室。吾欲夷他九族，悬头四海，安肯与逆贼结亲也！吾不斩汝，速去回报，来日献关，饶你性命！倘若迟延，交你粉骨碎身！” 

　　傕、叩头辞回，来见董卓，说坚如此无礼，卓大怒。李儒曰：“温侯新败，兵无战心，不若引兵回洛阳，迁帝于长安，以应谶兆。近日市上童谣曰：‘西头一个汉，东头一个汉，鹿走入长安，方可无斯难。’此言正应丞相旺在长安，福垂九五。‘西一个汉’，乃是汉高祖旺于长安一十二帝；‘东一个汉’，乃应光武旺于东都洛阳一十二帝。天运今合旋回，丞相迁往长安方可避危。”卓大喜，依儒而行。引吕布领兵回洛阳，与众臣商议迁都之事。卓曰：“汉室东都，二百余年，气数已衰。吾观气数，旺在长安。吾欲奉驾西幸，汝等各宜趱促行装耳。”司徒杨彪谏曰：“今无故捐宗庙、弃原陵，恐惊动百姓，必有糜沸之乱。天下动之至易，安之实难。望丞相明鉴。”卓怒曰：“汝敢阻国家之大事？”太尉黄琬出曰：“杨司徒之言是也。昔者王莽篡逆，更始、赤眉之时，焚烧长乐，尽为瓦砾之地；人民流移，百无一二。今无故弃宫室而就荒地，诚非所宜也。”卓曰：“关东贼起，天下播乱。长安有崤函之险；更兼陇右，木石砖瓦，不日可办，宫室官府，不须月余。汝等休得乱言！”司徒荀爽谏曰：“丞相若迁都，洛阳百姓皆危亡矣。”卓曰：“吾为天下计，岂惜小民哉！”爽曰：“民为邦本，本固邦宁！若使迁都，民不留生，天下危矣！”卓怒，罢杨彪、荀爽、黄琬官职，贬为庶民。尚书周毖、城门校尉伍琼跪于车前谏曰：“闻丞相迁都长安，故来谏耳。”卓怒曰：“我德（听）你二人保用的人，今日皆反，都是汝等一党！”命武士牵出斩首。百姓无不垂泪。卓令迁都，来日便行。 

　　李儒谓卓曰：“今钱粮欠缺，洛阳富户极多，何不收没入官。但是袁绍等门下，杀其宗党，而抄其家资，必得巨万。”卓令铁骑五千，拿洛阳富户数千家，头上插旗，写“反臣逆党”，尽斩于城外，取其家资妻小，分于众军。卓先令李傕、郭驱出洛阳百姓数百万口，前赴长安。每队使军催行，互相踏死于沟渠，不可胜数。又纵军士淫人妻小，夺人粮食，饥饿自尽者死尸满路，老幼号哭，震动天地。或有行迟者，令三千军手提白刃催促，不然即杀。卓便请献帝、后妃上车。卓临行之际，令各门放火，焚烧民屋。宗庙、官府，南北两宫，火焰相接；长乐宫殿，尽为焦土。又差吕布发掘先朝帝王后妃陵寝，取其金宝。军人乘势掘取居民坟冢，不留一墓。董卓装载金银玩好之物几千余车，载往长安。 

　　却说守关将赵岑献了沂水关，孙坚驱兵先入洛阳，玄德、关、张杀入虎牢关，众诸侯各引军入。孙坚飞奔入洛阳，遥见火焰冲天、黑烟盖地，二三百里，并无鸡犬之声。坚先发军救灭宫火，众诸侯方到，各于荒地屯紥。曹操来见袁绍曰：“今董贼西去，乘势追赶，必可檎（擒）矣。本初按兵不动，何也？”绍曰：“诸军疲卷（倦），追则无益。”操曰：“卓焚烧宫室，劫迁天子，海内震动，不知所归：此天亡之时也。一战而天下定矣。诸侯何疑而不进焉？”诸侯皆言不可轻动。操大怒而起曰：“竖子不足与谋！”遂自引兵万余，共夏侯渊、曹洪、曹仁、李典、乐进星夜赶来。 

　　荣（荥）阳太守徐荣出接董卓，拜毕，李儒曰：“丞相新弃洛阳，可防追兵。令徐荣屯兵荥阳城外山坞，若有追兵，可出兵杀截。”卓大喜，重赏徐荣。又令吕布断后。卓正行间，曹操一军赶来。吕布曰：“不出李儒之所料也！”将人马摆开。曹操大叫：“逆贼！劫迁天子，流移百姓，是何道理？”吕布笑曰：“背主匹夫，敢追至此！”操令夏侯惇出马，与布战不数合，被李傕、郭两边杀出，操令夏侯渊、曹洪迎敌。三路兵势不可当。夏侯惇敌吕布不住，操军败走荥阳，就荒山脚下造饭。 

　　时约二更，月明如昼。军士尚未得饭，忽山后喊声大震，徐荣伏兵杀出。曹操急忙上马而走，被徐荣一箭射中操肩背。操带箭而走，来到草坡。有两军伏在草中，见操至，二枪齐发，曹操翻身落马，马中一枪先倒。二卒捉住曹操，揪下草坡。却遇曹洪月明中认是曹操，砍死二卒，急下马扶操上马。洪却拖刀步行而走。约四更后，前面一条大河，后面追兵又近。曹洪叫操下马，脱去袍铠，背负曹操挣过大河上岸，后军已到，隔河放箭。方始天明，约走二十余里，正在土冈下少歇，只见徐荣渡河赶到，却得夏侯渊、夏侯惇引十数骑来，刺死徐荣。随后曹仁、李典、乐进各引军齐到，见操，一忧一喜。聚集人马同回河内。卓兵往长安。 

　　●袁绍孙坚夺玉玺 

　　孙坚屯住建章宫基上。令军人扫除宫庭瓦砾，但见掘开陵坟，尽皆填塞。于太庙基上起创殿宇三间，众诸侯立汉代神位祀之。祭毕皆散。坚回寨中，是夜星月交辉，暖风习习，坚按剑露坐于建章殿，仰观天文。见紫微星白气漫漫，坚叹曰：“帝星不明，贼臣乱国，万民涂炭！”言讫泪下。旁有军士指曰：“殿南有五色毫光上冲天汉。”坚下阶寻看，见毫光起于井中。坚唤军士点起火把，下井打捞。捞起一妇人，尸首未烂。项下挂一锦袋，打开看时，内有硃红小匣，扭开金锁。见一玉玺：方有四角，旁缺一角，以黄金箱（镶）之。上镌五龙交纽，上有篆文八字，云：“受命于天，既寿永昌。”’坚得玉玺，乃问程普，普曰：“此传国玺也。昔春秋时，楚人卞和于荆山之下，见凤凰栖于石上，进于楚文王解之，果见璞玉。秦始王（皇）命良匠琢为玉玺，李斯篆八字于其上，名曰‘传国玺’。秦始皇崩，子婴将玺献于汉高祖。后至王莽篡逆，元后掷玺于井上，去其一角，以金箱（镶）之。光武得此起于南阳，传位至今。近闻十常侍作乱，劫少帝出邙山，回宫失此玺。今主公得此玺，乃天赐主公，必有登九五之分。速回江东，必成大事。”坚曰：“吾亦知此宝，正与汝合！”次日，遂推疾辞众回军，号令军中勿得漏洩，如违者斩！ 

　　数中一军，是袁绍同乡，当夜偷出营寨，来报袁绍，绍赏赐留之。次日，孙坚来辞袁绍曰：“坚抱小疾，欲归长沙调理，特来辞公。”绍笑曰：“吾知汝乃害传国玺耳。”坚失色曰：“本初何故出此言？”绍曰：“今举大义，兴兵讨贼，实为国家也。玉玺乃朝廷之宝，既汝获得，当对众诸侯纳于盟主之处，候诛董卓，复进朝廷，乃其分也。汝何敢匿之而归，欲思反耶？”坚只争执未得。绍曰：“建章殿南井中之物何在？”坚曰：“吾本未见！汝欲逼我反耶？”绍曰：“汝得玉玺，早将出来，免致生祸！”坚乃指天誓曰：“吾若果得玉玺，不将出来，吾不能善终，死于万箭之下！”绍唤来报军人出来对证。坚怒，拔剑立斩军人。绍怒曰：“汝斩军人，明欺我也！”便拔剑来斩孙坚。坚挥剑迎之。绍背后颜良、文丑俱拔剑迎之；坚背后程普、黄盖、韩当各引刀相迎。众诸侯拦住劝曰：“昔登坛立盟歃血，共举大义，岂可自相并耶？”众人劝出。孙坚上马，离洛阳而去。绍怒，写书一封，差心腹人连夜往荆州，送与刘表，教起兵去途中拦截，搜取玉玺去讫。 

　　人报曹操追董卓到荥阳败回。绍令人迎接，置酒与操解闷。操于席上曰：“吾兴大义，为国除贼。诸君既仗义而来，却不听吾计。吾欲使渤海引河内之众临孟津、酸枣，诸将固守成皋，据守廒仓，塞天下大谷，制其险要；袁将军率南阳之兵，单折入武关，以镇二辅，示天下形势，以顺诛逆，可立定矣。今持疑不进，大失天下之望，窃为将军耻之。”绍等无言可答。操见绍等作事无成，自引军投扬州去了。 

　　公孙瓚与玄德曰：“袁绍无能，久必有变，吾等且回。”玄德拜辞公孙瓚，引关、张自去平原县守理。兖州刺史刘岱，问东郡太守乔瑁借粮。瑁推辞不与，岱连夜引军突入瑁营，杀死乔瑁，尽降其兵。袁绍见众人皆回，自引兵投关东去了。 

　　却说荆州刺史刘表，字景升。乃汉室宗亲，三代为荆州刺史。时有蒯良、蒯越、蔡瑁扶助。当时接得袁绍书，说孙坚盗朝廷玉玺，走回江东，望截路夺之。表与袁绍至好，随即差蒯越、蔡瑁引兵一万出城拦住。孙坚问曰：“汝何故领兵截吾去路？”越曰：“汝既是汉臣，如何盗传国玉玺而归？即忙纳下，放汝过去。”坚怒，令黄盖出马与蔡瑁战数合，瑁勒马便走。 

　　孙坚乘势杀过界口。山后刘表自引军出，孙坚就马上施礼曰：“景升何故信袁绍之书，相逼邻近之友耶？”表曰：“汝匿传国之宝，将欲反汉耶？”坚曰：“吾若有玺，死于万箭之下！”表曰：“如若要无，不信将随军行李与我搜过。”坚怒，拍马杀进，刘表便退。坚赶去，黄昏时候，左侧两山伏兵齐出，背后蒯越、蔡瑁杀来，把孙坚困在垓心。却得程普、黄盖、韩当三将死战得出，折兵一半。孙坚连夜引军回转江东。表回荆州以书答知袁绍，刘表自此与孙坚结仇。



●赵子龙磐河大战 

　　袁绍屯兵河内缺粮，冀州牧韩馥遣人送粮资给，冯纪说绍曰：“大丈夫纵横天下，何待人送粮为食！冀州钱粮广盛，将军何不取之？”绍曰：“未有良策。”冯纪曰：“暗使人驰书令公孙瓚进兵取冀州，虚言夹攻，瓚必兴兵。韩馥无谋之辈，必来请将军领州事，就中取事，唾手可得。”绍即令人持书到瓚处。瓚观书意，共取冀州，平分疆土。瓚喜，即日兴兵。 

　　绍令人报与韩馥。馥慌聚荀谌、郭图商议。荀谌曰：“公孙瓚率兵而来，兼刘、关、张之助，冀州指日休矣。今袁绍智勇过人，部下名将极广，更兼布恩于四海，天下仰之，乃当世之豪杰。主公何不请绍同治州事，绍必厚待主公，视公孙如儿戏耳。”韩馥即差关纪去请袁绍。长史耿武谏曰：“袁绍乃孤客穷军，譬如婴孩在股掌之上，绝其乳哺，立可饿死。欲以州事委之，此谓引虎入羊群耳。”馥曰：“吾乃袁氏之故吏，才德不如本初。古人尚择贤者而让位。诸公何嫉妒焉？”耿武长叹曰：“不依臣言，冀州休矣！”遂弃职而去者三十余人。耿武、关纪伏于城外，欲杀袁绍。 

　　次日，绍到使颜良立斩耿武，文丑砍死关纪。绍入冀州，以馥为奋武将军，以田丰、祖授、许攸、逄纪分掌事务。馥悔无及，恐绍加害，弃下老小，单马去投陈留太守张邈。 

　　公孙瓚知绍已得冀州，遣弟公孙越来冀州见绍，欲分冀州地界。绍曰：“可请汝兄自来，别有商议。”越辞绍归。行不到五十里，旁出一彪人马，口称：“董丞相家将。”乱箭射死公孙越。从人逃回报公孙瓚，越被射死。公孙瓚大怒曰：“汝教我起兵攻韩馥，共分地界。今却诈称董卓兵射死吾弟，此冤何忍不报！”尽起本部军兵杀奔冀州。 

　　绍知瓚兵来，引军会合于磐河之东布阵。瓚军于桥西布阵，横槊立马于桥上，大呼：“袁绍背义之徒，如何不出！”绍出，指瓚曰：“韩馥无才，愿将冀州让于吾掌，汝分何地界！”馥曰：“昔日洛阳以汝忠义，推为盟主；今见所为，真狼心狗幸之徒，有何面目立于天地之间！”绍怒，令文丑杀上桥去。公孙瓚与文丑战不三合，瓚拨马便走。文丑乘势赶入阵中。瓚部下健将四员齐战，被文丑一枪刺一将下马，三将奔走。文丑直赶公孙瓚望山谷而逃。文丑骤马在后大叫：“快下马受降！”瓚被箭落头盔，翻身坠于马下。文丑挺枪至近，山旁闪出一将，常山赵云也。挺枪直取文丑，战到六十合，胜负未分。瓚部下救军已到，文丑拨马去了。公孙瓚下坡问曰：“公自何来？救我一命。”云曰：“某本袁绍治下之人，见绍无匡国爱民之心，特来相投。”瓚执云手曰：“闻贵州之人皆归于绍，公何独回心救某也？”云曰：“方今天下有倒悬之急，云愿投仁义之主，以安天下。”瓚大喜，遂同赵云归寨，整顿军马。兵分两队，皆是白马，号为“白马义兵”。羌胡但见白马便走。 

　　绍令颜良、文丑为先锋，各引弓弩手一千，分作左右。自引八百弓手、步兵二万，列开阵势。瓚初得赵云，未知心腹，令云另引一军在后；令大将严纲为先锋。瓚引兵立于桥上，从辰擂鼓至巳，绍军不进。麹义号令弓弩手坐于遮箭牌下，令军勿动。严纲鼓噪呐喊杀来，义见纲军到，皆伏不动。约离数十步，一声炮响，八百弓弩手一齐射来。纲急勒回马走，被麹义赶上斩于马下。瓚军杀进，被颜良、文丑直杀到界桥。麹义砍倒绣旗。公孙瓚回马下桥而走。麹义赶来，赵云截战十合，刺死麹义。绍军大败。 

　　赵云在前，公孙瓚在后，杀入绍寨。绍急上马，引帐下持剑军士百余，弓手数十骑而走。绍马上与田丰笑公孙瓚无谋之辈，却好个赵云冲杀，瓚引弓手射绍，又令军团团围定。田丰急对绍曰：“矢石如雨，主公且于墙后躲避。”绍曰：“大丈夫愿临阵而死，岂入墙而望活乎！”众军闻言，齐心死战，赵云冲突不入。后面绍军大队掩至，瓚急呼云回阵。左边颜良，右边文丑三路并杀。赵云保瓚杀透重围，复到界桥。绍军杀进，赶瓚军落水，死者尸首填河。 

　　袁绍当先追赶过桥五里，山后鼓响，却是刘玄德、关、张在平原探知公孙瓚与绍交战，特来助阵。绍见大惊，颜良、文丑众将赶到，救绍回寨。公孙瓚收军回寨。玄德、关、张拜见，瓚曰：“若非三位救助，险些受害。”令赵云相见。玄德甚相爱恋不舍之意。 

　　●孙坚跨江战刘表 

　　袁绍败回，月余不出。董卓到长安称为太师，位居王侯之上，出入乘金花皂盖车。哨马报人长安袁绍征战之由。李儒禀卓曰：“袁绍与公孙瓚今在磐河交战，宜假天子诏差官去和解。二人感德，必顺太师矣。”卓曰：“善。”次日，奏知天子，遣太傅马日磾、太仆卿赵歧二人赍诏往关东来。哨马报知，袁绍出迎奉诏，宴待朝使。绍移书与瓚曰：“天子差官与我二家和解。”瓚回书：“宜领圣恩和睦。”诏官谓瓚曰：“昔寇恂、贾复不和，光武为之和解，恩若兄弟。今将军共同此辏合，天幸也！”瓚宴待数日，二人还朝。 

　　瓚奏玄德为平原相，天子准奏。班师回军。玄德见赵云，执于垂泪，不忍分离。云叹曰：“某闻公孙瓚乃当世英雄，今见所为，与袁绍等辈耳。”玄德曰：“且耐心守之，相见有日。”洒泪而别，遂回平原。公孙瓚同赵云去了。 

　　却说袁术在南阳，闻袁绍新得冀州，遣一使特来借马千匹。绍不与一骑，术大怒，自此兄弟不睦。又遣一使往荆州，向刘表借粮二十万斛，表不与一粒。术其（甚）恨之，乃密使人持书于孙坚曰： 

　　昔日刘表截路，乃吾兄袁绍之谋。今绍又与刘表商议，起兵来取江东，吾不忍焉。公可速兴兵取荆州，吾当与汝夹攻刘表，二仇可报。万期勿误。 

　　坚得书，曰：“可奈刘表，昔日断吾归路！今不报复，更待何年！”程普曰：“袁术多诈，其言不可准信。”坚曰：“吾欲报仇，岂望助乎！”遂令黄盖江边安排战船，多装军器粮草，择日兴师。细作报知刘表，表大惊，聚众商议曰：“今孙坚欲报旧恨，将及起兵。”谋士蒯良曰：“不必忧心。可令黄祖领江夏之兵为前驱，主公率荆襄之众作后援。坚须跨江而来，安能扬威乎？”表用其谋。令黄祖准备。 

　　却说孙坚有四子：长子名策，次子名权，三子名翊，四子名匡。皆是吴夫人所生。吴夫人之妹，孙坚次妻也，亦生一子名朗，一女名仁。坚又过房一子，乃俞氏之子名孙河。坚有一弟，名静，引诸子谏坚曰：“方今天子懦弱，董卓弄权，海内大乱，各霸一方。江东方宁，兄以小忿而起重兵，非所宜也。”坚曰：“吾誓欲纵横天下，济世安民，有仇安得不报乎！”叱不听谏。长子孙策曰：“愿随父同往。”坚曰：“此子自幼英气过人，可随我引兵。权与叔保江东。”坚与孙策上船，前奔樊城。 

　　黄祖伏弓弩手在江边，布精兵于后，见坚船傍岸，乱箭齐发。坚令军士不可乱发一箭，日伏于船中来往诱之。一连三日，船数十次傍岸，黄祖军中箭皆放尽。坚拔船上箭，却得十数万支。当日正值顺风，坚令众军一齐放箭。岸上抵挡不住而退。坚军登岸，程普、黄盖分兵两路，直入黄祖后寨；韩当于中杀进：三面夹攻，祖兵大败，弃樊城而走。坚领兵追袭。祖引兵走邓城。坚令黄盖守住船只，大军进发，直抵城下。坚列阵势，引众将出门旗下。孙策披挂，横枪立马于父之侧。黄祖令张虎、陈生出马，祖扬鞭大骂：“江东鼠贼，安敢侵犯汉室之境！”言罢，张虎手挺钢叉而出。坚曰：“谁能斩此贼！”韩当出马，与虎战到三十余合，胜负未分。陈生见张虎力怯，拍马挺枪出战。孙策在父后望见，一箭射陈生落马。张虎措手不及，亦被韩当斩之。程普纵马直来阵内捉黄祖。祖弃却头盔战马，杂于军内逃生。 

　　孙坚杀败祖军，自奔汉水之上，一面拨开船只放入江汉。黄祖聚败兵来见刘表，说孙坚勇猛，势不可敌。表慌聚蒯良商议，良曰：“黄祖兵败，挫动锐气，兵无战心，只可深沟高垒以避其锋，潜地令人求救于袁绍，此围可解。”蔡瑁不从，愿请出战。刘表许之。瑁遂引军万余出城。孙坚令程普出战，斗不数合，蔡瑁大败，逃人襄阳。蒯良言瑁不听良策，以此大败，按军法当斩。刘表以新娶其妹，不忍加诛。 

　　人报孙坚围定襄阳。蒯良一面发兵紧守城池，一面写告急文书，令人去投袁绍。 

　　却说孙坚攻城数日不下。忽一日，狂风骤起，将军中“帅”字旗杆吹折。程普曰：“此不祥之兆也。”径到帐中见孙坚，曰：“军中‘帅’字旗杆被风吹折，于军不利，可即班师。”坚怒曰：“吾屡战屡胜，取襄阳只在旦夕，岂可因风吹折旗竿而罢兵耶！且风乃天地呼吸之气，方今隆冬，朔风暴起，折断‘帅’字旗杆，何足为怪？只理会攻城”。 

　　却说城中蒯良对刘表曰：“吾见一将星坠地，以分野度之，应在孙坚。今投袁绍书已写就，主公问谁敢突围而出？”表问之，健将吕公应声而出。良曰：“与汝马军五百，多带能射者，冲出阵去，可奔岘山，必有军来赶汝。可分百人下山，搬寻石头准备；百人伏弓弩于林木之中。但有追兵到时，不可径走，周折引到埋伏之处，矢石俱发。若降兵斩将，放起连珠号炮，城中便出接应。如无追兵，不可放炮，趱程而去。今夜月不甚明，便可出城。”吕公领计，拴束马军。良调拨四门，听号接应。 

　　当夜，城上望见东南角无甚人马，悄开东门，放吕公军出城，径过孙坚寨边。坚在帐中忽闻喊声，急上马，引三十余骑赶到东南角。闻军人说：“有一彪军马杀往岘山而走。”坚自引三十余骑追赶。吕公已于山林丛杂去处，上下埋伏。坚马快，单骑向前。离前军不远，坚与吕公交战，吕公便走，闪入山路。坚拍马追赶，后骑见路交杂，无寻坚处。坚赶到埋伏处，只见山上石子乱下，林中乱箭俱发。坚体中箭，脑浆进流，人马皆死于岘山之下，寿年三十七岁。吕公接住三十骑厮杀，山上放起大连珠号炮。城中黄祖、蒯越、蔡瑁引兵出城，杀入江东寨中，诸军大乱。黄盖听得喊声大震，引水军杀来，正迎黄祖，交马两合，生擒黄祖回寨。程普保住孙策，急待寻路，正逢吕公被程普刺于马下。两军杀到天明，各自收兵。蔡瑁引军入城。 

　　孙策回到汉水，方知父被乱箭射死，尸首已被刘表军士扛入请赏。孙策痛哭，诸将各号泣不止。策曰：“父尸在他处，安得回葬乡里！”黄盖曰：“某已活捉黄祖在此，差使入城去说，将黄祖去换主公尸首。”军吏桓阶曰：“某与刘表有一面之交，请令便行。” 

　　策令桓阶入城见表，具说其事。表曰：“尸首吾已用棺木盛贮在此。可速放黄祖还，吾两家罢兵，再休侵犯。”桓阶拜谢欲行，蒯良出曰：“不可，不可。吾有一计，令江东人马片甲不回。请先斩桓阶，然后言计。”表曰：“汝且言计。” 

　　●司徒王允说貂蝉 

　　蒯良曰：“今孙坚已死，江东无主，坚子皆幼，不能理事。可乘此弱势大进军兵，江东一鼓而可得也。”表曰：“吾有黄祖在彼营中，安忍弃之？”良曰：“舍一无谋之辈，而取万乘之地，此大丈夫之所为也！”表坚执不听。遂送桓阶回营，将孙坚尸首换黄祖入城。孙策迎接父柩挂孝回军，两边罢战。葬父于曲河之源。策自回军归江东，招贤纳士，屈己下人，因此四方有才德者渐渐投之。 

　　却说董卓在长安，闻坚已死，自此号为“尚父”，出入僭天子之仪仗。封弟董旻为左将军，兄子董璜为侍中，总领禁军。不问宗族长幼，皆封列侯。差二十五万人役，筑宫城于长安城北郿坞，宫室一样，内积三十年粮食；选民间美貌女子十五岁以上、二十岁以下八百人充作婢妾；坞内金银、珠玉、彩帛，不计其数。省台公卿，但见卓出入，皆拜于车下。 

　　卓家属皆在郿坞。或半月一回，或一月一回。一日，北地招安降士数百人见卓，卓出横门，百官皆送，卓留饮宴。却将降士数百人或断其手足，或去眼睛，或断其舌，或以锅煮之。百官战慄大惊，卓谈笑自若。百官告散，卓曰：“吾杀反心者，百官何惧之有？” 

　　数日，太史院禀卓曰：“黑气冲天，主大臣有灾。”卓于省台大会，百官列坐两行。酒至数巡，吕布向卓耳边言不数句。卓喝曰：“原来如此！”即命席上揪司空张温下堂，百官失色。卓曰：“太史昨言大臣有灾，却应在此人身上。”不多时，外面托张温头入献。卓令吕布劝酒，每人面前将头呈过，百官魂不附体。卓笑曰：“诸公勿惊。张温结连袁术，意欲害吾，故斩之。”众官皆散。 

　　司徒王允赴卓筵回府，坐不安席。策杖步入后园，仰天垂泪，立于茶蘼架侧。忽闻貂蝉在牡丹亭畔长吁短叹，允潜步窥之，大喝曰：“贱人有约私情耶？”貂蝉大惊，跪于允前，答曰：“贱妾安敢有慕私情耶？”允曰：“汝不慕私情，何故夜深在此长叹？”貂蝉曰：“妾身自幼蒙大人恩养，训习歌舞，以亲女相待，妾虽粉骨碎身，难报大人之德。今见大人行坐不安，必有国家大事，故为大人忧之。在此嗟叹，不想大人窥见。倘有用妾之处，万死不辞！”允以杖掷地曰：“谁想汉天下却在汝手内也！” 

　　即命貂蝉跟到阁中，允尽叱退众婢，叫貂蝉上坐，允叩头便拜。貂蝉惊倒，伏地曰：“大人何故下拜？”允曰：“百姓有倒悬之危，君臣有累卵之急，非汝不能救也。”貂蝉再三拜问，允曰：“贼臣董卓欺天，欲篡君位，朝中文武无计可施。卓贼义子吕布，有万夫不当之勇。我观二人溺于酒色，今欲用连环计：先将汝许嫁吕布，然后献与董草，汝就中取事，谋间他父子分颜，令布杀卓，以绝大恶。重扶宗庙，再立江山，皆汝之力也。”貂蝉曰：“大人勿忧，妾愿死报。”允谢曰：“汝宜秘之。” 

　　次日，王允将明珠嵌一金冠，使人密送于吕布。布甚喜，径到允宅致谢。允设宴相待，殷勤致酒。允叫左右退后，只留侍妾数人奉酒。允曰：“唤孩儿出来，与将军把盏。”少刻，二青衣丫环引貂蝉到席前拜伏。布问曰：“何人？”允曰：“小女貂蝉也。”貂蝉与布把盏，布目视不转睛。允推酒醉曰：“我儿可陪将军多饮几杯。”布请貂蝉坐。允仰面笑曰：“吾欲将小女送与将军为妾，还肯纳否？”布跪谢曰：“愿当犬马之报。”允曰：“早晚择日良辰，送至府中。”布欣喜无限，频视貂蝉，貂蝉亦以秋波送情。允曰：“本留将军止宿，恐太师见疑，实不敢也。”允送布上马，布谢而去。 

　　次日，允在朝见董卓人，左右却无吕布，允伏地拜请曰：“允欲屈太师车驾到草舍小酌，未知钧意如何？”卓曰：“司徒乃国之老臣，既承厚意，来日当赴。”允拜谢回家，设宴于正厅。次日，报太师来到，允具朝服迎卓人堂，遂于堂下再拜。卓命扶上，赐坐于侧。允进酒奏乐，致敬之情甚于天子。天色渐晚，允捧觞称贺曰：“允自幼颇习天文之书，夜观乾象，汉家气数于此尽矣。太师功德振于天下，若舜之继尧、禹之继舜，正合天意人心也。”卓曰：“安敢望此？”允曰：“自古‘有道伐无道，无德让有德’。岂过分也？”卓笑曰：“果天命归吾，司徒当为元宰。”允再拜谢。进酒数巡，允令貂蝉舞于帘外。舞罢，卓命近前。貂蝉入帘内，深深再拜。卓曰：“此女何人也？”允曰：“乐童貂蝉。”卓曰：“能唱否？”允命貂蝉手执檀板低声讴唱一曲。卓称赞不已。允令貂蝉把盏，卓执盏问曰：“青春几何？”貂蝉答曰：“贱妾年当十八。”卓曰：“乃神仙中人也！”允曰：“老臣欲将此女献上太师，未知肯纳否？”卓曰：“以美人见惠，何以报德！”允曰：“此女得侍主人，其福不浅。”卓曰：“尚容致谢。”允曰：“天色已暮，先备毡车送至相府。”卓起身致谢。 

　　车已送貂蝉先行。允拜送卓到相府，行不上百余步，只见吕布执戟坐于马上，与王允相撞，就揪住王允衣襟，曰：“汝既以貂蝉许我，今送与太师，是何理也！” 

　　●凤仪亭吕布戏貂蝉 

　　王允抱住急止曰：“将军何故反怪老夫耶？昨日太师在朝堂中对老夫说：‘我有一件事，明日来你家。’允因此准备小宴候太师到，饮宴中间，太师曰：‘闻汝一女貂蝉，已许吾儿奉先。我恐你不肯，特来告肯。’老夫安敢少违，即唤貂蝉拜了公公。太师曰：‘今日良辰，你代吾送去，明日设宴，配与奉先，以完亲姻。’将军寻思：太师亲临，焉敢阻滞？”布谢曰：“一时见错，来日自当叩谢。”允曰：“小女妆奁首饰，即当送至。”布辞而去。 

　　当夜，卓与貂蝉欢会，至次日午牌未起。布在府前，不闻音耗。径入堂中问诸侍妾，侍妄答曰：“昨夜太师与新人共寝，至今未起。”布潜入卓卧房后，窥见貂蝉在窗下梳妆。貂蝉见池中照见人影，偷目见吕布潜立鱼池畔，便蹙愁眉，以袖掩泪。布视良久，思未得其实。少刻，布又入。卓坐于中堂，见布问曰：“外面无事乎？”布曰：“无事。”侍立卓侧。卓食早膳，布偷目望绣帘内，见了貂蝉，神魂飘荡。卓见布偷目看绣帘，乃曰：“无事可退。” 

　　布出归家，妻见布有忧色，问曰：“今日被太师见责？”布曰：“太师安敢制我乎？”妻不敢再问。布每日径进后堂，不得一见。 

　　董卓自纳貂蝉，被酒色所迷，月余不出理事。特值春残，卓染病，貂蝉衣不解带，加意伏侍，卓心愈喜。卓睡，布立床前，貂蝉立床后，探半身望布。布以手指心，蝉点头而答之，以手指董卓，强拭眼泪。布心如醉。卓见布之动静，回身视之，见貂蝉立于屏风后。卓怒叱布曰：“汝敢窥吾爱姬耶！”唤左右逐出，不许进堂。布大惭，怀恨而归府中。人报知李儒，儒慌入见卓曰：“太师何故叱吕布？”卓曰：“奈布无知？窥吾爱姬，故逐之。”儒曰：“太师欲取天下，不可以小过介意。布心一变，则大事去矣。”卓曰：“如何是好？”儒曰：“来日唤入，多以金帛赐之，则无事矣。”次日，卓唤布入，以好言慰之，曰：“吾病中心神恍惚，不知言触于汝，切勿记怀，从今休离左右。”又赐金十斤，锦二十匹。布谢曰：“大人见责，何敢怀恨。”自此复入，并无忌惮。凡卓入朝，布执画戟乘马于车前，卓带剑上殿，布执戟于阶下，百官俯伏丹墀，拱听约束。朝退卓还，布仍前引导。 

　　一日布引卓至内阶下，略住少时，见卓与献帝共话，布急出上马，径回相府，系马于门外，提戟入后堂。貂蝉见布，忙出曰：“汝可先去后园凤仪亭，等我便来。”布依言去，少刻而至，布见貂蝉如月宫仙子，泣与布曰：“吾父一见将军，将妾配与大人，平生之愿足矣。谁知太师起不仁之心，占妾淫污！恨未就死，表妾诚心。意必得复见温侯，因此吞声受制，屡于屏后窗前，虽有千言万语，不能得剖，奈何？”言讫，泪如雨下。布曰：“我知你心有爱于我，但恨无由得会！”貂蝉执布手曰：“妾今生不能为君妻，愿相期于后世矣。”布曰：“我今生若不得你为妻，非世之英雄也！”貂蝉泣曰：“妾度日如年，望温侯怜悯救之。”布曰：“我今偷闲而来，恐太师见疑，必当速去。”韶蝉曰：“君如此惧怕老贼，妾身无见君之日矣！”布曰：“容思一计，共汝团圆。”貂蝉曰：“妾在深闺，闻将军之名，如雷灌耳，盖世一人，谁想受他人之制！”言讫，泪如雨下，不忍分离。 

　　董卓回府，不见吕布、貂蝉，问诸侍妾，众答曰：“温侯恰才执戟在此，不知何往。”卓入，不见吕布。直至后园凤仅亭上，见二人执手相叙，卓大喝一声。布回头见卓，大惊。卓夺布手中戟，吕布便走。卓生肥胖赶布不上，将戟来刺吕布。布手起一拳，将戟打落于草中。卓拾起画戟起来，布已走五十余步矣。 

　　●王允定计诛董卓 

　　李儒到相府，知其根由，忙奔入园，误将董卓撞倒。儒急扶起，到书院中，拜曰：“儒实为社稷之计，撞倒恩相，臣当万死。”卓怒曰：“逆贼戏吾爱姬，誓必杀之！”儒曰：“恩相差矣。昔楚庄王夜宴诸侯，令爱姬劝酒，忽风灭烛，坐下一人手拖爱姬，姬绝其缨，告知庄王，于曰：‘酒后耳。’命取金盘一面，命通席尽去其缨，然后燃烛。名其会曰‘绝缨会’。后庄王被敌人围住，一将杀人阵中，救出庄王。王问之，其将曰：‘臣蒋雄也。昔绝缨会上，蒙大王不杀之恩，故来报答。太师何不效绝缨之德，就将貂蝉赐布，布感大恩，必以死报。”卓曰：“你可说与吕布，吾以貂蝉赐之。”儒曰：“昔汉高祖以黄金万斤赐陈平，遂兴大业。太师所为正类此也！”儒谢而出。 

　　卓入后堂，问貂蝉曰：“安敢与吕布私通？”貂蝉泣曰：“妾以温侯乃太师之子，甚相敬重。谁知今日提戟入来，欲强奸妾，妾奔后园躲避，温侯提戟直赶到凤仪亭边。妾欲投荷池，又被他抱住。正在生死之间，得太师来救了性命。”卓曰：“欲将汝送与吕布，若何？”貂蝉曰：“妾身已事太师，今欲与吕布为妾，宁死不辱！”遂夺剑欲自刎。卓慌抱住，曰：“吾戏汝耳！”貂蝉伏地哭曰：“此必李儒之计。儒与布厚，故设此谋！”卓曰：“我安肯舍汝！”貂蝉曰：“恐太师不为妾作主。然此处不宜久居，必被吕布之害。”卓曰：“明日与汝归郿坞去，内有三十年粮食，外有二十万精兵。事成则汝为贵妃，汝勿忧虑。”貂蝉拜谢。 

　　次日，李儒入见曰：“今日良辰，可将貂蝉送与吕布。”卓变色曰：“汝之妻肯送吕布否？”儒曰：“不可被夫人所惑。”卓曰：“貂蝉之事，再勿多言。言则必斩！”李儒仰天叹曰：“吾皆死于妇人之手矣！”卓叱左右逐李儒出。 

　　卓命收拾车马还郿坞，百官皆送出城。貂蝉在车上，观见吕布，诈作徘徊惆帐，眼如悲泣之状。卓车从已去，布立岗阜，望毡车而泣。背后王允在马上曰：“温侯何故发悲？”布曰：“吾为公女耳！”允佯惊曰：“许多时，尚不与将军？”布曰：“老贼自占已久。”允掩其面曰：“此禽兽之所为！同到寒舍商议。”布随入城。 

　　到允密室，允曰：“太师淫吾之女，夺温侯之妻，诚可为天下之笑端：非笑太师，乃笑将军耳！可惜将军当世之英雄！”布闻允言，气倒于地。允急扶起曰：“老夫失言，望将军息怒。”布曰：“誓杀此老贼，以雪吾恨”允急上（止）曰：“将军休累老夫，九族屈死矣！”布曰：“大丈夫生于天地之间，岂可郁郁久居人下！”允曰：“以将军之才，过韩信百倍，信尚为王，将军不过一温侯耳！”布曰：“吾欲杀这老贼，奈是父子之道，恐惹后人议论。”允笑曰：“将军姓吕，卓自姓董，有何父子耶！”布奋然曰：“非司徒言，则布亦被老贼之害矣！”允曰：“将军若扶汉室，乃为忠臣，青史留名，万古不朽；将军若助董卓，乃反臣也，遗骂名万代。”布曰：“吾意已决，司徒勿疑。”遂拔佩剑，刺臂出血为誓。允跪拜曰：“汉天下四百余年，皆将军之功也。天子屡有密语，切勿泄漏！”布慨然领诏而起。 

　　允连夜请仆射士孙端、司隶校尉黄婉商议。士孙端曰：“今上有疾新愈，可遣一人往郿坞请卓议事，伏兵于朝内，引入诛之，此上策也。即令李肃去，卓必不疑。”允遂请布商议。布曰：“昔日布杀丁建阳，亦此人说之也。今若不去，吾先斩之！”密请肃至。布曰：“昔日兄说布杀丁原而投董卓；今卓不仁不义，上欺天子，下虐生灵，罪恶贯盈，人神共怒。汝可传天子诏，往郿坞去召卓入朝，剿除奸贼，共作忠臣。汝意若何？”肃曰：“吾欲除老贼久矣，恨无护从。今天赐也！”遂折箭为誓。 

　　次日，李肃到郿坞，报天子有诏，卓唤李肃见。肃拜讫，卓问曰：“天子有甚诏？”肃曰：“天子病体新愈，欲会文武于未央殿，将天下让于太师。肃知此事，飞马先来拜贺。”卓曰：“王允若何？”肃曰：“王司徒已差人修筑受禅台，士孙仆射俱候主上到京。”卓大笑曰：“吾夜得一梦，梦龙罩身。”李肃曰：“龙乃吉兆，正应主上登基，宜大排车马回京。”卓谓李肃曰：“吾若登基，以汝为执金吾。”肃拜谢称臣。卓临行，与貂蝉曰：“吾常许汝为贵妃，今番定矣。”貂蝉拜谢。卓去辞母，卓母时年九十有余。卓曰：“儿去长安，顺受汉禅，母亲早晚为太后矣。”母曰：“吾儿休去。我连日肉颤心惊，恐非吉兆。”肃曰：“为万国祖母，岂有惊报？” 

　　卓不信，遂上车出郿坞，前遮后拥，引数千军兵行，不到二十余里，坐下车忽折一轮。卓令牵过逍遥玉面马来，整衣上马。又行十余里，马又咆哮嘶喊，裂断辔头。卓问肃曰：“车折轮，马断辔，若何？”肃曰：“应兆太师受汉禅，弃旧而换新也。”卓曰：“吾心腹所见甚明。”次日，狂风骤起，昏雾蔽天。卓问肃曰：“此何兆也？”肃曰：“主上登龙位，必有红光紫雾，以壮天威耳。”卓大喜。 

　　只见城外百官出迎，言天子来日大会未央殿，推让其位。卓令百官来日平明朝外迎接。吕布入贺曰：“大人来日当斋戒沐浴，以承万载不磨之基。”卓曰：“吾登九五，以汝总督天下兵马。”布谢，就宿帐前。是夜，闻数十小儿于郊外作歌，风吹歌声入帐。歌曰： 

　　千里草，何青青。十日分，龙不生！ 

　　歌罢，声相悲切。卓唤李肃问曰：“童谣主何吉凶？”肃曰：“此言刘氏灭、董氏兴之意。”卓曰：“汝言是也。” 

　　次日入城，卓在车上，见一道人，青袍白巾，拖一丈布，长竿大书“吕”字。卓问肃曰：“此道人何意？”肃曰：“‘吕’字乃应主上八百年天下也。”卓曰：“汝言是也。”道人卧于地下，肃令军士拖在一旁。 

　　车进内廷，群臣朝服迎于道左。李肃执剑扶车，到北掖门，军兵尽在门外，随车二十余人同入。卓见众官执剑殿门，卓大惊。王允大呼曰：“反贼至此，武士何在？”两旁转出百余人，操戈挺槊，刺卓不入。董卓恐人暗算，常披护身铠甲。董卓坠车，大叫：“吕布何在？”布从车后厉声出曰：“奉诏讨贼！”一戟刺卓咽喉，李肃割头在手。布于怀中取出诏曰：“奉诏讨贼！”卓死时年五十四岁。史官诗曰： 

　　董卓迁都汉主忧，生灵攘攘丧荒丘。 

　　犬衔骸骨筋犹动，鸦啄骷髅血尚流。 

　　郿坞追魂凭李肃，宫门取命有温侯。 

　　奸雄已死戈矛下，直到如今骂不休。又诗曰： 

　　董卓欺君自古无，岂知天意有荣枯。 

　　宫门搠透方天戟，万姓欢歌满道途。 

　　霸业成时为帝王，不成且作富家郎。 

　　谁知天意无私曲，郿坞方完已灭亡。 

　　吕布曰：“董卓欺君，皆李儒设谋！”李肃令将李儒绑缚送来。王允曰：“卓贼家属尽在郿坞。”差吕布、皇甫嵩、李肃领兵五千，去郿坞杀卓余党及家属。 

　　卓有四员心腹猛将：李傕、郭、张济、樊稠领三千飞熊军把守郿坞，月支大俸。听知卓死，布领兵至，四将弃郿坞，领兵投西凉州去了。吕布入郿坞，先取貂蝉送往长安。皇甫嵩曰：“内有八百良家女子，驱作一处；董卓家属，尽皆诛斩。卓母九十余岁，告曰：“乞饶老命。”言未绝，头已落地。男女一千五百余人，收得坞内所藏金银二三万斤，锦缎、罗绮、珠翠堆积如山，仓中粮米八百万石。允留一半纳库，一半赏军。号令置卓尸于通衢，军士以火置卓脐中为灯，膏流满地。百姓皆执石掷头粉碎。将李儒绑在市上，百姓争啖儒肉。京城内外，百姓皆以作乐庆赏。卓弟旻、兄子璜等皆悬头于城市。但是报卓门下者，皆下狱死。 

　　王允会大臣作太平宴于省院，忽人报曰：“有一人身伏卓尸而哭。” 

　　允怒，令武士捉来席上，公卿见之，无不惊骇。 

　　●李傕郭玘寇长安 

　　武士簇至，众视之，乃侍中蔡邕也。允叱曰：“董贼几亡汉室，汝为汉臣，世受重恩，何乃伤悼乎？”邕伏罪曰：“邕虽不才，犹识大义，古今安危。岂敢背国而向卓也？身虽不忠，原黔首刖足，继（续）成汉史。”公卿皆借蔡邕之才，极力救之。太傅马日磾劝允曰：“伯喈旷世逸才，多识汉事，当续成后史，为一代大典。且邕忠孝素著，若以微罪杀之，乃失士之望也。”允曰：“昔日，汉武帝不杀司马迁，使作谤书留于后代。方今国祚中衰，戎马在郊，不可令佞臣存焉。”马日磾无言，退与众官曰：“王公所为，其无后乎！善人，国之纪也；制作，国之典也。灭纪废典，其能久乎？”王允不听马日磾之言，遂将邕下狱盆（缢）死。士大夫闻蔡邕死，尽皆流涕曰：“邕哭卓尸，固不是；杀之非其罪也。士大夫亦当择主而事。静轩诗叹曰： 

　　董卓专权肆不仁，侍中何自竟亡身。 

　　当时诸葛隆中卧，安肯偷生事乱臣。 

　　却说李傕、郭玘、张济、樊稠共逃陕州，使人往长安上表求赦。王允曰：“卓之过恶，是此四贼以助之。大赦天下，独不赦此四贼。”使回报，李傕、郭玘大惊。商议欲弃军而逃。谋士贾诩曰：“诸君若弃军单行，则一亭长能缚君耳。不若起陕西人马，杀入长安，为主报仇。如其不胜，走亦未迟。”傕等曰：“然！”遂流言于西州曰：“王允欲起大军洗荡此方之人。”人皆信之。不及半月，聚众十余万，军马分四路，杀奔长安。路逢卓婿中郎将牛辅，引兵五千报仇。李傕就令牛辅为前部。 

　　王允听知西凉兵来，遂请吕布商议。布曰：“司徒放心。量此鼠辈，何足虑哉！”令李肃引兵出迎。肃与牛辅相战，辅败走回营。当夜三更，牛辅来劫李肃寨。肃军乱窜，折军大败。来见吕布，布怒斩李肃，悬头号令。肃已死，布自负刚勇，鞭挞将士，军心已变。 

　　次日，吕布进兵，牛辅来迎。辅败而走。是夜，牛辅唤心腹吴赤儿商议曰：“我知吕布骁勇，必不能敌。不如暗藏金珠，弃了败军自去。”吴赤儿应允。是夜，辅与赤儿各带金珠，弃营而走。将渡一河，赤儿欲谋金珠，刺杀牛辅，提头来献吕布。有辅从人出首吴赤儿根由。布怒，将赤儿斩了。 

　　引军前进，正迎李傕。布觑傕等如无物，挺戟直冲过来。傕军败走五十余里。请郭玘、张济、樊稠商议，傕曰：“吕布虽则勇猛、难与当锋，却无智谋，不足为虑。我屯兵守住峪门，每日引军诱他厮杀；郭玘引军抄后，布必向后日夜攻坚。效彭越挠楚之法，鸣金进兵，擂鼓退兵：使吕布两不相顾。张济、樊稠分兵两路取长安：吕布首尾救应不得，必败。”众依其计。 

　　吕布兵到山下，李傕引军搦战。布忿怒冲杀上山，山上矢石如雨，布军不能进。后面郭玘引兵杀来，布急回战时，鼓声大震，玘军已退。忽听锣声又响，布将谓收军，背后郭玘又杀来。吕布回军来战时，玘军又退了。郭玘在后挠乱，李傕不时搦战。长安使命飞报吕布，说张济、樊稠两路军杀到城下，无人可敌。布急回军，背后李傕、郭玘杀来。因此吕布失势。 

　　比及到长安，四下围定城池，日夜攻打，吕布引军出城冲杀，布军都奔李傕军中投降。布心甚忧。 

　　围及十日，董卓部下李蒙、王方在城中献了城门，傕引军马一齐拥入。吕布左冲右突，拦挡不住，引数百骑把守青琐门外，呼王允曰：“贼兵势大，请司徒上马，同出关去。”允曰：“若奉社稷之灵，安国家者，吾之愿也。幼主尚在，临难苟免，吾不为矣。诸公当以国家为念！”布劝，允死不肯去。但见各门火焰竞天。吕布带妻小，引百余骑杀出，投袁术去了。 

　　李傕、郭玘纵兵劫掠，放火杀人，淫人妻女。有太常种引家奴十人与贼死战，被贼乱箭射死于宫门。太史鲁馗、大鸿胪周兴、城门校尉王倾皆死于国难。贼兵围绕内庭至急，近侍请天子上宣平门避乱。李傕、郭玘等望见，拜呼万岁。帝问曰：“卿兵不奉奏请，辄入长安，意欲何为也？”李傕、郭玘奏曰：“董太师社稷大臣，王允设谋杀之，臣等特来报仇，非敢谋反。但见王允，臣便退兵。”王允在帝侧听知，奏曰：“臣本为社稷之计，陛下不可惜臣以废国家。臣请下楼见二贼，以舒国难。”帝尚不忍，允自楼上跳下，曰：“王允在此！”李傕拔剑叱之曰：“董太师何罪，汝设谋杀之？”允曰：“董卓之罪，弥天盖地。受诛之日，百姓皆庆贺，焉得无罪？”郭玘怒曰：“太师有罪，我等何过，不肯放赦？”把王允杀死，宗族数十人尽斩于市城。闻知者无不下泪。史官叹允死节，诗曰： 

　　王允用机谋，奸臣董卓休。 

　　心忠安国恨，眉锁庙堂愁。 

　　英气连霄汉，忠心贯斗牛。 

　　至今魂与魄，犹绕凤凰楼。 

　　●李傕郭玘杀樊稠 

　　李傕、郭玘欲杀献帝，以夺天下。张济、樊稠谏曰：“不可。倘诸侯起兵来，何人当之？日后图之未迟。天下自然属我等。”按兵不退。帝在楼上见军马不退，遂问李、郭曰：“王允既已伏诛，军马如何不退？”二人曰：“虽已报仇，未蒙赐赦封爵。”帝曰：“任卿所欲，朕当赐赦封爵。”李傕写奏，勒要心爱官品。帝即从之，封李为车骑将军、池阳侯，领司隶校尉；郭玘为后将军、美阳侯，任其行事，同秉朝政；樊稠为右将军、万年侯；张济为骠骑将军、平阳侯，屯兵弘农。其余李蒙、王方等，各为校尉。然后谢恩，方始退兵，禁止劫掠。李傕、郭玘寻卓尸骨，用香木雕成卓形，大设祭祀，修陈功德。择吉日时，迁葬郿坞。临葬之夜，天降大雷雨，平地水深数尺，霹雷打开卓墓，皮肉皆为粉碎。李傕候晴再葬，是夜又复如此。三葬皆废，岂无天地神明乎！李傕自此掌握大权、史官叹曰： 

　　珪让诛夷卓又狞，诸侯还以卓为名。 

　　九州鼎沸言诛卓，卓死何曾肯罢兵。 

　　二贼侍帝左右，如不顺者皆斩。献帝自此度日如年，朝内官员并由李、郭升降。当时李、郭宣朱隽入朝，封为太仆，同领朝政。 

　　人报西凉马腾同韩遂领兵十余万，奔长安而来，诛董卓余党李、郭等贼。马、韩暗使人入长安，与侍中马宇、谏议大夫种邵、左中郎将刘范约为内应。三人密奏天子，封马腾为征东将军，韩遂为镇西将军，效并力讨贼。李傕、郭玘问于谋士贾诩，诩曰：“马、韩二将远来，宜深沟高垒，坚守而拒之。彼兵不过百日，粮尽食绝，自然遁去，然后引兵追之，二将可擒矣。”李蒙、王方出曰：“此非良策。愿借兵一万，立斩马、韩之首，献于麾下。”贾诩曰：“战则必败。”李蒙、王方曰：“若败兵，愿献首级！”贾诩曰：“汝若得胜，吾亦输首级与汝！”各立下军令状。贾诩曰：“长安之西二百余里，地名盩厔，山险路峻，可以屯兵。请张、樊二将军坚壁守之，令李、王二将引兵于此隘口迎敌。城中拨军粮应付。”李、郭大喜、依计而行。 

　　却说李、王二人与西凉州兵对阵，马腾令长子马超（字孟起，时年十七岁）出马。李蒙、王方欺超年幼，各战数合，二将皆被马超斩之。余军败回。史官诗赞曰： 

　　威镇西凉立大功，渭桥大战最英雄。 

　　未归蜀郡扶先主，先斩王方并李蒙。 

　　李、郭听知斩了王方、李蒙，方信贾诩有先见之明，依计坚守不出。果然西凉军未及两月回军。长安城中马宇家童告首外连马腾、韩遂，里应外合。李、郭大怒，尽收马宇、种邵、刘范三家，尽斩于市，将三颗首级直来马腾寨前号令。马、韩曰：“今内应已泄，粮尽军慌，不如回兵。”探卒报知李傕，傕令张济引一军赶马腾，樊稠引一军追韩遂，分兵起行。前军已远，后军不曾提防，张、樊两军赶来，西凉军大败。马超死战得脱，张济不追而回。樊稠去赶韩遂，遂勒马来迎樊稠曰：“故乡之人，何如此无情耶？”稠曰：“上命不敢违也。”韩遂曰：“天地反覆，未可知也？吾与汝同州之人，后图大会，还可相见乎？”樊稠回心，与韩遂答话而别。李傕兄子李别恨樊稠，回报李傕，傕大怒，便欲兴兵讨樊稠。贾诩曰：“某有一计，请张济、樊稠贺功，只消席上斩【之】！”李傕依计而行。请张济、樊稠，欣然赴会。席间酒至半酣，李傕曰：“韩遂递书来言樊稠造反，何不擒下！”稠大惊，口未及言，刀斧手已斩头于席下。张济惊伏在地。李傕扶起曰：“樊稠造反，吾先斩之；公乃吾心腹，如何惧耶？”遂将稠军拨与济管，尽欢而散。史官诗曰： 

　　龙争虎斗甚时休，朝若宾朋暮寇仇。 

　　递互相吞何时了，天教李傕杀樊稠。 

　　张济遂还弘农去了。李傕用贾诩为尚书。李、郭战退西凉兵，诸侯莫敢兴兵。贾诩劝李、郭布行仁义，招贤纳士，李、郭从之。青州黄巾贼又起，聚众百万，将兖州牧刘岱杀散，劫掠良民。李、郭问太保朱隽曰：“黄巾贼起，谁可平之？” 

　　●曹操兴兵报父仇 

　　朱隽曰：“破贼必须曹孟德方可。”李傕曰：“今在何处？”隽曰：“自操扬州募兵，汉阳破贼大胜，今领兵在东郡，差使去令孟德领兖州牧。破山东群贼，克日可定矣。”李傕大喜，差人赍赐命于东郡太守、济北相鲍信一同破贼。 

　　操领旨，会合鲍信，兴兵讨贼于寿春。鲍信杀人重围，被贼所杀。操追贼兵，直到济北，不到百余里，尽皆招安降兵二十余万，男女百余【万】口。收得精锐者，充为“青州兵”，其余百姓尽皆屯田。曹操自此威权日重。四方将士归顺者多，操赍表到长安，李傕奏帝，封操为镇东将军。操遣使谢恩。 

　　操在兖州，招贤纳士。有颍州颍阳县叔侄二人来投曹操，其叔姓荀，名彧，字文若，有王佐之才。年二十九岁，旧从袁绍，见绍非成大事。操一见，遂与谈论兵法，对答如流。操大喜曰：“吾之子房也！”以彧为行军司马。其侄荀攸，字公达，何进拜为黄门侍郎，见董卓专权，弃官归乡。操以为行军教授。彧曰：“某闻刘岱有一贤士，姓程名翌（昱），字仲德，胜某十倍。岱亡，不知何在。”操遣人于乡中访问，在山中读书。操以安车迎之，请程翌（昱）来见，操大喜。昱又荐颍州阳翟县郭嘉，字奉孝，操遂征聘郭嘉到兖州，共论天下之事。操曰：“使吾成大事者，必此人也。”嘉亦与众曰：“此真吾主也！”郭嘉荐光武宗派刘晔，字子阳。晔荐山阳满宠，字伯宁；又武职吕虔，字子恪，曹操亦素知名誉，即请为军中从事。满宠、吕虔共荐陈留平丘人毛玠，字孝先，昔倚刘表，见守不明，隐于鲁阳。操请为刑曹。 

　　又泰山钜平人于禁，字文则，引数百军来降。操见其武艺出众，命为典军司马。夏侯惇因操每日称于禁之能，引一大将来见曹操。其人形貌魁梧，身材雄壮，惇曰：“此人乃陈留巴吾人也，姓典，名韦，旧跟张邈，与帐下人不和，杀数十人而逃。惇于山中射猎，见此人逐虎过涧，收在军中久矣。今见主公夸称将才，某故献见。”操曰：“吾观此人一貌非俗，必有勇力。”惇曰：“他幼年与友人刘氏报仇杀李永全家，提头出市中，数百人皆不敢近。今使两枝铁戟，重八十斤，【臂上】挟之飞马刺人，如同无物。”操不信。惇令韦使之，挟戟骤马，上下如飞。操愕然曰：“真天神也！”帐下一面大旗，上下使绒绳牵之，时值大风，旗将欲倒，众军数十人扶立不定。典韦向前喝退众人，一手执定旗杆，立于风中。操曰：“乃古之恶来也！”恶来，纣王时人，极有勇力。操遂命韦为帐前都尉，解身上锦袄、骏马、雕鞍赐与典韦。 

　　自此，曹操势大，威镇山东。谋十有荀彧、荀攸、程翌（昱）、郭嘉，更有五十七人不录；文武兼全有刘晔、毛玠、满宠、吕虔、乐进、李典；武将有夏侯惇、夏侯渊、曹仁、曹洪、于禁、典韦。部下精兵三十七万。旧有一人，乃河南中牟人也。姓任名峻，字伯达。曹操既领大军屯紥兖州，乃遣泰山太守应劭，往琅琊郡取父曹嵩。嵩自陈留避难，隐居于此。嵩同操弟曹德一家老小四十余口，径望兖州而来。 

　　徐州太守陶谦，字恭祖，丹阳人。平生温厚纯朴，人皆敬之。谦知操父经过，出境迎接，敬如父母，大设筵席，相待两日。谦差部将张闿领兵五百护送曹嵩老小前去。闿随车仗，谦送出郭自回。 

　　嵩到一古寺投宿。僧邀高于方丈，安顿宅眷，张闿军马屯于西厢。时天大雨，淋湿衣装，军士皆怨张闿。闿唤手下头目于静处商议曰：“我等本是黄巾余党，欲取富贵不难：今夜二更，只说有贼到，把曹嵩一家老小杀了，取了财物，同往山中落草，岂不好也？”众皆大悦。是夜，风雨不息，嵩在方丈中，忽听喊声大震。曹德提剑出视，被贼一枪刺死于法堂。曹嵩引一妾奔入方丈后过墙走。妾肥胖不能出，嵩与妾躲于厕中，被贼杀死。应劭大惊，引数十人去投袁术。张闿杀尽全家，取了财物，放火烧寺，与五百人逃奔淮南去了。应劭部下逃命。军士飞报曹操。操闻全家被杀，哭倒于地。静轩有诗曰： 

　　曹操奸雄世所夸，曾将吕氏杀全家。 

　　如今阖户逢人杀，天理循环报不差。 

　　夏侯惇扶起曰：“此是陶谦令军士如此。”操曰：“杀父之仇，极天际地，如何不报！”留荀彧、程昱领军三万，守鄄城、范县、东河（阿）三县。夏侯惇、于禁、典韦为先锋。操令但得城池，尽皆杀戮，以报父仇。时陈宫为东郡从事，与陶谦最厚，知曹操起军来报仇，星夜来见曹操。操想旧日之恩，请入共坐。【宫】曰：“今闻明公起大军下徐州，报尊父之仇，所到尽杀百姓，某因此特来进言。陶谦仁人君子，非刚强好利之徒，中间必有缘故。且州县之民皆大汉百姓，与明公何仇？杀之不祥也。”操怒曰：“汝昔日弃我而去，今日有何面目相见！陶谦杀吾一家，誓必摘胆剜心以祭之！”宫惭而出，遂匹马去投陈留太守张邈。邈待宫为上宾，具说曹操杀百姓根由。 

　　陶谦闻知此言，仰天哭曰：“获罪于天，致使徐州之民受此大难！”又闻操先杀徐州四下郡县百姓，谦大骂张闿逆贼，贪财物，害生灵。急聚众官商议。曹豹曰：“既曹操兵至，岂可束手待死？某愿助使君以破之。”陶谦遂引军出城来迎。曹操含泪扬鞭大骂：“无端贼徒，敢害吾父！”陶谦马上躬身施礼曰：“某本意结好明公，故命张闿护送。不期贼心不改，致有此事。实不干谦之事，幸望明公怜察而恕之。”操大骂：“杀吾父、弟，辄敢乱言！谁去生擒老贼？享祭父兄之灵！”夏侯惇应声而出，陶谦慌走入城。曹豹挺枪交战，忽狂风大作，走石飞砂，折木拔树，军中旗幡尽皆吹倒。曹豹敌夏侯惇不住，回马便走。操收军屯住。 

　　陶谦收军入城，谓众曰：“吾观曹操势大难敌，吾命难逃，自缚前去曹营，任其斩割，以救徐州人民。”别驾从事糜竺曰：“府君久镇徐州，人民感德。操军虽广，未得入城。府君与百姓坚守勿出；竺往北海郡，投借孔融起兵来援；再得一人往青州田阶处求救：二路军马在外夹攻，操必退兵。”陶谦从之。遂写告急书二封，遣陈登往青州，糜竺往北海去讫。谦率众守城，操去四下屠城，以孤徐州之势。 

　　●刘玄德北海解围 

　　且说北海孔融，字文举。孔子二十世嫡孙，在北海六年，甚得民心。人禀徐州糜竺至，融交请入。拜毕，竺将借兵缘由告知，融曰：“曹孟德与某无仇，我先遣一人送书解和，如其不然，各郡起兵。”竺曰：“曹操倚仗兵威，必不以义为重。”融教一面点拨军马，一面差人送书。 

　　忽报黄巾贼余党管亥，部领群贼十万前来犯境。孔融引兵出城相迎。管亥曰：“闻知汝州粮广，可借一万石来，吾便退兵。不然，打破城池，老幼不留！”孔融曰：“吾粮虽广，岂借贼党乎！”管亥大怒，挺枪直取孔融。融背后勇将宗宝挺枪来迎，战不数合，被管亥砍于马下。孔融奔走入城，坚守不出，糜竺怀愁。 

　　孔融登城，见贼势浩大，倍添忧闷。忽见一将，挺枪跃马，杀到城下，大叫开门。孔融不识其人，令开门放入。其人下马拜见孔融。融问其姓名，其人曰：“某东莱黄县人，复姓太史，名慈，字子义。老母重蒙恩顾。某自辽东回家，闻金鼓之声，单马而来，报府君养母之恩。”孔融大喜。原来慈母离城二十里地名都昌住，融常使人送米麦布匹周济。太史慈曰：“贼兵不退，愿借精兵一千，出城杀贼。”融曰：“汝虽英雄，贼众，不可轻敌。”慈又曰：“老母感君厚德，如不能解此围，慈亦无颜见母矣。愿决死战！”融曰：“吾闻刘玄德当世英雄，此去不远，吾写书与汝，往玄德处借兵来，内外夹攻，此围自解。”慈曰：“府君修书，某当速往。”慈腰带弓枪，飞出城壕，贼兵十数骑来战。被慈刺死数贼，余皆退走。管亥知是求救，领众围住。慈倚枪，拈弓搭箭，射死数人。贼众方退。 

　　太史慈得脱，投平原县来见玄德。细说孔融被困一事，呈上融书。玄德看了，问其管亥之由，慈曰：“君有仁义之名，能救人之急，北海令某冒白刃、突重围，从万死之中来求于君。愿君兴仁义之师，以救倒悬之急。”玄德听罢，即唤关、张点军三千，往北海迸发。管亥见玄德兵少，心中不惧，立马阵前。玄德骂曰：“无端逆贼，不思去邪归正，更待何时？”管亥提刀便杀，关羽来迎，战不数合斩了管亥。太史慈、张飞杀人贼阵。玄德引军掩杀。孔融在城上望见，引军出城夹攻，群贼降者无数，余党溃散。 

　　孔融迎接玄德出城。礼毕，大设筵宴庆贺。孔融令糜竺来见玄德，备言陶谦求救之事。玄德曰：“吾闻陶恭祖仁人君子，今受无辜之冤，奈何？”孔融曰：“玄德公乃汉室宗亲，今操不仁，残害百姓，倚强欺弱，逼困陶使君至急，公何不同某去救徐州之难？”玄德曰：“非其（某）推辞，奈备兵微将寡，不敢轻动。”融曰：“吾与陶恭祖一面之旧，尚自倾城郭之兵去救；公乃当世之豪杰，何无仗义之心耶？”玄德曰：“备亦愿往。请公先行，容某到公孙瓚处借兵，随后便至。”融曰：“玄德公勿失信！”玄德曰：“圣人云：‘自古皆有死，民无信不立。’”各辞而别。 

　　融命糜竺先回徐州报知，随后救兵即至。太史慈拜谢曰：“慈奉母命，前来解围，今幸无虞。扬州刺史刘繇，与慈同乡，有书来召，不得不去。容图再会。”融以金帛相酬，慈不肯受。辞回见母，母大喜。慈遂同母往扬州去了。 

　　却说玄德来见公孙瓚，说借兵欲救徐州之事。瓚曰：“曹操与汝无仇，何故为人出力？”玄德曰：“某去以善言解之。”瓚曰：“操依仗豪强，安肯听汝说词耶？”玄德曰：“备已许诺于人，岂敢失信。望借子龙一行。”瓚从之，与军马二千。玄德引本部三千人马为前部，子龙二千军随后。 

　　糜竺回见陶谦，言玄德与孔融合兵来救一事；又报青州田阶领兵来救。两路军马惧操，未敢轻进。曹操见两路兵至，亦分军势准备。 

　　玄德军到，见孔融曰：“曹操足智多谋，行军或进或退，休要出战，且观动静。”孔融曰：“但恐城中无粮，难以久待。”玄德曰：“备留云长、子龙领四千军，在文举部下相助；备与张飞入徐州城，去见陶使君商议。”孔融从之，遂会田阶，为犄角之势，首尾相连。左军孔融，右军田阶，中间云长、子龙军为两处救应。是日，玄德、张飞披挂上马，杀入曹寨。张飞挺矛在前，伏路军兵望影而逃。飞正行间，寨内鼓声响处，曹将于禁引军立马大喝：“何处匹夫，投那里去！”张飞见了，也不打话，挺矛直取于禁。战不数合，玄德舞双股剑杀来，于禁败去。张飞追杀，直到徐州城下。城土（上）望见红旗白字，大书“平原刘备”，陶谦急令健将开门。迎接玄德入城，设宴待玄德，慰劳已毕。 

　　●吕奉先濮阳大战 

　　陶谦见玄德一表非俗，言语如钟，心中大喜，遂命糜竺取州牌印让与玄德曰：“今天下扰乱，帝王懦弱，奸臣弄权。公乃汉室宗亲，正当力扶社稷。老夫六旬之上，无德无能，朝夕难保。玄德公世之豪杰，可领徐州事。谦自具表申奏，公勿推辞。”玄德俯地曰：“备虽汉朝苗裔，功微德薄，今受平原亦不称职。某为大义，特来相助，公何出此言，莫非疑备有吞并之心？若举此意，皇天不佑！”玄德力辞不受。曰：“且作一书，令人送于操处和解。操若不从，厮杀未迟。”传檄二寨，按兵不动，差人赍书以达操。 

　　人报徐州有书到。操开视之，乃刘备书也。书曰： 

　　备自昔日关外得拜尊颜，别来天各一方，不及趋侍。近者尊父不禄，皆张闿之不仁。恭祖诚实君子，闻知则肝胆俱裂。万望明公俯察衷情，回百万之雄师，扫天下之大患。匡扶帝室，拯救生民，乃社稷之幸也。愿明公垂察焉！ 

　　操看毕，骂曰：“刘备何等之人，敢以书来劝我！可斩来使，即便攻城。”郭嘉曰：“主公息怒。刘备远来救援，先礼后兵也。主公当以好言答之，以安备心；然后进兵，城可破也。”操回嗔作喜，曰：“吾怪玄德不来相见，既已书来，容我回书。”留来使于营中。 

　　哨马军报操曰：“吕布自出武关，去投袁术。术怪吕布反复不定，拒而不纳。布又投袁绍，绍纳之，共破张燕于常山。布自以为得志，傲慢手下将士，绍欲杀之。布领兵去投张扬，扬纳之。庞舒在长安，私藏吕布妻小，送还吕布。李傕知之，遂斩庞舒，以书答张扬，令斩吕布。布弃张扬，去投张邈。先是，邈弟张超引陈宫见张邈，宫曰：“今豪杰并起，天下分崩。君以千里之乡、四战只地，今曹操东征，其城空虚；吕布乃世之英雄，可留吕布共取兖州，观天下形势，随机应变，霸业可成矣。”张邈大喜，去迎吕布，以为天假机会。吕布僭位兖州，进兵据濮阳。止有鄄城、东阿、范县三处，惟荀彧、程昱设谋死守，其余皆休矣。曹仁屡战不能胜，特此告急。操惊曰：“兖州有失，使吾无家可归！”郭嘉曰：“主公正好卖个人情与刘备，善言回书，然后退军去复兖州。”操然之，即回书云： 

　　操再拜：某不幸，父遭荼毒，安得不报？故勒兵问罪于陶谦，欲图灭族，以雪大恨。玄德公乃帝室之胄，才德兼全，特遣书慰我天下之重。即日班师，回守兖州。具此以复，别图后会。 

　　使回徐州，带书见谦，言曹退兵。谦大喜，差人请孔融、田阶、关羽等军入城，众军屯城外。谦命玄德高坐，玄德拒辞。酒至数巡，谦曰：“老夫年迈，精力衰弱，二子不肖，不堪重任。玄德公帝室宗亲，德重才高，可领徐州。老夫乞闲养病。”玄德曰：“孔文举令某来救援徐州，为义而来。公让徐州于某人，不知者以为大不义也。”糜竺曰：“今汉室陵替，建功立业，正在此时，公勿推却。”玄德曰：“此事决不敢当。”陈登进曰：“陶府君多病，不能署事，明公勿辞。”玄德曰：“今袁公路四世五公，海内所归，近在寿春，何不以州与之？”陈登曰：“袁术骄奢之辈，非治乱之主。今以徐州军兵马步十万，上可以匡君泽民，【下】可以辖地守境。公何不受？”孔融曰：“袁术冢中之枯骨，何足介意！玄德为国爱民，当领徐州！”玄德坚执不受。谦抱玄德哭曰：“君若舍我而去，吾死不瞑目矣。”关羽曰：“既陶府君苦留，且权领州事。”张飞曰：“将牌印来与我收了，不由哥哥不肯！”玄德曰：“汝等欲陷我于不义？”遂拔剑欲自刎。赵云夺剑相劝。谦曰：“如公不从，此间近邑名曰小沛，玄德若肯念我，屯军小沛，以保徐州，始终救援，公意如何？”众皆劝玄德留小沛，玄德从之。赵云辞去，玄德不忍离，更留二日。谦赏劳已毕，孔融、田阶各自引军去了。玄德与子龙执手未舍，赵云拜曰：“终不敢负公留恋之德也。”洒泪辞别而去。玄德与关、张同留小沛，修理城垣，抚谕居民。 

　　却说曹操引军投兖州来，曹仁接着，言吕布势大，更有陈宫、高顺为辅，健将八员，占去地界情由。操曰：“吾料吕布有勇无谋之辈，不足虑也。”郭嘉曰：“主公不可欺敌。”操安下营寨。吕布知操回军，已到滕县，召副将薛兰、李封曰：“汝可领兵一万，坚守兖州，吾破曹操去也。”二人应诺。陈宫谏曰：“将军离兖州，将欲何往？”布曰：“我屯兵濮阳，为鼎足之势。”宫曰：“非也。薛兰必守不住。此去正南一百八十里，泰山路狭，可伏精兵一万在彼。操知失兖州，必然倍道而进，待其过半，一击可擒操矣。昔韩信破赵国，主陈余不听李左车之言，损兵二十万而失国也。”布曰：“吾屯濮阳，别有良策，汝岂知之！”遂引兵往濮阳进发。 

　　曹操兵至泰山险道，郭嘉曰：“主公不可进兵，若此处有伏兵，如何抵敌。”操笑曰：“布无谋之辈，故令薛兰守兖州，自往濮阳，安得此处有埋伏？令曹仁领兵攻兖州，吾等进兵攻吕布。”人报吕布，曹兵至近，陈宫说布曰：“今曹兵远来疲困，利在速战，不可养成气力后难退也。”布曰：“吾欲纵横天下，何惧操也！待其下寨，吾自擒之。” 

　　操兵至濮阳下寨。次日，操引众将出阵，遥见吕布出马，左有陈宫，右有高顺；摆开八员健将：为首张辽，字文远，年二十八岁，封骠骑都尉；第二将臧霸，字宣高，封超骑都尉。又有郝萌、曹性、成廉，魏绩、宋宪、侯成，俱各严整。率军五万对阵。操指布曰：“吾自来与汝无仇，何故夺吾州郡？”布曰：“汉家城池，诸人有分，偏尔合得？”布令臧霸出马与乐进各战三十合，未分胜负。吕布挺戟杀来，夏侯惇来敌不住，并乐进败走，布掩杀来。曹兵大败，退四十里安营。 

　　操与郭嘉等商议，于禁曰：“某今日上山观望，濮阳之西，布另有一寨，约无多军。彼将谓我军新败，必不提备，今夜可引兵劫之。若得此寨，布军必惧。两下夹攻，此为上计。”操从其言，带曹洪、李典、毛玠、吕虔、于禁、典韦，领兵二万，是夜从小路进发。 

　　吕布回寨，陈宫曰：“西寨是个要紧去处，急作准备。”布令高顺、魏绩、侯成来守西寨。操兵先到，西寨果然兵少，四面突入，遂夺了寨。寨中兵乱奔走。四更以后，高顺引军杀来。操见败军复来，引兵来迎。混战将及天明，鼓声大震，人报吕布救军已到。操弃寨而走，背后高顺、魏绩、侯成赶来。布飞马来到，于禁、乐进双战吕布不住。操望北而走，山背后臧霸、张辽左右杀出。操使吕虞、曹洪战敌不住。操望南而走，郝萌、曹性、成廉、宋宪拦住去路。操见四面八方围定，操当先冲突。梆子响处，箭如骤雨射将来。操急回身，无计可脱，典韦大叫：“主公勿忧！随我步行！”低头冒箭而走。布军能射者数十骑近前，典韦飞戟刺杀数人，众皆走散。典韦复回，飞身上马，提双戟杀来。郝、曹、侯、宋四将不能抵挡，各逃去。典韦杀散众将，救出曹操。后人有诗赞曰： 

　　铁戟双提八十斤，濮阳城外显功勋。 

　　典韦救主传天下，勇猛当先第一人。 

　　众将随后，看看天晓，背后吕布赶来，大叫：“操贼休走！”操正荒（慌）间，却得夏侯惇引军与布战二十合。时降大雨，各自收军。操回寨，重赏典韦，加为头领都尉。 

　　●陶谦三让徐州 

　　吕布到寨，陈宫曰：“城中富户田氏，家童千百。可令田氏密使人往操寨中下书，诈言：‘将军残暴不仁，民心大怒。今欲移兵黎阳，止有高顺在城中。望公连夜进兵，某为内应。’操兵必来，引诱入城，四门放火，外设伏兵：操虽有谋，不能脱也！”布从其计，遂令田氏径到操寨，呈上密书云：“布已往黎阳，城中空虚，万望速来，当为内应。城上插白旗，书‘义’字暗号。”操喜曰：“天使吾得濮阳！”重赏来使回城。谋士刘晔曰：“布虽无谋，陈宫多计，恐使田氏反间计，不可不防。”操不听，分军三队，两队伏城外接应，一队入城。 

　　兵至濮阳城下。操先往观之，见城上遍插旗幡，西门角上竖一“义”字白旗，操心暗喜。是日午牌，城门开处，两员将引军出战：前军侯成，后军高顺。操使典韦战侯成，成败走。典韦赶到吊桥边，高顺退入城中。布军乘势走过操阵，见操呈上密书，言：“今夜初更，城上鸣螺壳为号，便可进兵。某自献门。”操令夏侯惇、李典、乐进、典韦四将结束入城。李典曰：“主公且在城外，容某等先入城去。”操此曰：“我不自往，谁肯向前！” 

　　时约初更，只听得西门角上吹螺壳数声，城中火把冲天，城门大开。操等拍马入城，直至州衙，不见一人。操知是计，大叫：“退兵！”州衙内一声炮响，四门烈火冲天而起，典韦在操马前，听得金鼓震天。东巷内转出张辽，西巷内突出臧霸，夹攻掩杀。操走北门，又闪出郝萌、曹性，大杀一阵。操急走南门，高顺、侯成拦路。典韦奋力冲杀出城。韦回头不见曹操，复杀入城。见李典，问：“主公何在？”典曰：“我寻不见。”韦曰：“汝在城催救军。”典韦左冲右突，寻操不见。又杀出城壕边，撞见乐进。进曰：“主公何在？”韦曰：“往复两遭，寻主不见。”进曰：“同杀入城救主！”城门上火炮滚下，乐进不能入城。典韦冒烟突火，又杀入城。凡此三次，世之罕见。 

　　操见典韦杀出城去，众兵杀来，出不得南门。再回北门，火光中见吕布挺戟跃马赶来，将戟去操盔上一击，问曰：“曹操何在？”操急指曰：“前面骑黄马者是也。”布弃了操，拍马去赶黄马。操拨马向东门而走、正逢典韦大呼曰：“南门已崩，急出东门！”韦杀条血路，到城门边，火焰甚烈，城上推下柴草，遍地通红。韦用戟拨开火，飞马冒火杀出。操跟到城门下，城上崩下一根梁木，正打着操马后胯，马倒。操用手托梁，倒于火中，手臂须发尽皆烧毁。韦到壕边，正遇夏侯惇，两个又杀入城救操，冲突而出。夏侯渊抱操于马上，典韦杀开血路而走。 

　　操兵回寨，皆伏于地上。操仰天叹曰：“误中匹夫之计。”郭嘉曰：“计宜速发，必擒吕布。”操曰：“使入去报吕布，说我已死，布必来攻。伏兵于马陵山中，马陵是姜太公葬妻马氏之地。候兵半渡而击之。”嘉曰：“诚良策也！”令军中发丧，诈言操被火伤身死。布闻操死，引兵杀奔马陵山来。将到曹寨，只见一声炮响，伏兵四起。布兵大败，死战得脱，走回濮阳。 

　　是年蝗虫四起，食尽禾稻，关东荒旱，每谷一石值钱五十贯，人民相食。操引军回鄄城屯住，权度岁荒；布亦屯兵山野就食，罢兵。 

　　陶谦在徐州病重，请糜竺、陈登议事。竺曰：“曹操弃徐州而去者，盖因吕布袭兖州之故。今岁大荒，以此罢兵，来春又至矣。府君两番欲让位与刘玄德，府君那时无【病】；今病沉重，正宜与之。”谦曰：“然。”遂使人来小沛请刘玄德商议。玄德引关、张到徐州拜见。谦曰：“某病将危，朝夕难保，望公念汉家城池为重，代受牌印，老夫死亦瞑目矣！”玄德曰：“君有三子，何不付之？”谦曰：“长子商，次子膺，只可归农。老夫死后，望公训诲，切勿令掌主事。”玄德曰：“某一人安能掌许大城池？”谦曰：“某举北海一人，姓孙，名乾，字公佑，可为从事，急令人请来辅公。”谦又谓糜竺曰：“玄德当世之豪杰，汝当善事之。”玄德尚犹推托，谦以手指心而死，年六十三岁。众官举哀毕，却扶玄德领州事。玄德固辞，徐州百姓哭拜于地曰：“使君若不领此郡，我等皆死奸贼之手！”因此玄德领徐州牧，糜竺、孙乾辅之，陈登为幕官；尽调小沛军马入城，出榜安民。史官诗曰： 

　　徐州刺史陶恭祖，圣德巍巍栋梁才。 

　　拄国有心扶汉日，爱民秉政立尧阶。 

　　知人知己勤三让，盛德芳名播九垓。 

　　奸党未除身已丧，忠良闻说痛伤怀。 

　　玄德与三军挂孝设祭。议葬谦于黄河之源。将陶谦遗表申奏朝廷。 

　　操在鄄城听知，怒曰：“我冤未报，彼不费半箭之功，坐领徐州！吾先擒刘备，后暴谦尸，以雪先君之恨！”传令起兵，欲吞徐州。 

　　●曹操定陶破吕布 

　　曹操起军欲取徐州，荀彧谏曰：“凡事宜深根固本，以制天下：进足以胜敌，退足以坚守，故虽有困败，而终济大业。今主公之兖州，亦是主公之关中、河内也。今若去取徐州不得，主公何所归乎？今陶谦虽死，更有刘备在城中。居民必为刘备死守也。弃此而取徐州，是弃大业而就小业也。去本而求末，以安而换危矣。愿主公思之。”操曰：“今年军士无粮，奈何？”荀彧曰：“自汝南、颖川黄巾余党何仪、黄劭等劫掠郡邑，多有金帛、粮食。此等贼徒容易破，取彼钱粮以养三军，朝廷喜、百姓悦，顺天行事。”操大喜，时至暮冬，留夏侯惇、曹仁守鄄城，操引兵进发。 

　　何仪、黄邵知曹兵到，聚众来迎，会于华山。黄巾十数万，漫野而进。操令强弓硬弩射去，令典韦出战。贼将刘辟来迎，战不三合，被韦一戟刺于马下，乘势赶过华山下寨。次日，黄邵令一将姓何名漫，身长九尺五寸，手提铁棒，名号截天夜叉。步行出阵搦战，操令曹洪提刀步出。两人战至两个时辰，不分胜败。洪诈败走，用拖刀计，何漫赶来，被洪侧身一折，砍死何漫于地。李典飞马出阵，生擒黄邵。尽夺器械、金帛、粮食，降者极多。何仪势孤，引数百骑奔走葛坡。又遇许褚，字仲康，谯国谯县人，身长八尺，腰大十围，形貌雄伟，勇力过人。截住去路，何仪挺枪来迎，被许褚活捉过马。余贼皆降。 

　　曹操令典韦赶到葛坡，问曰：“汝等非黄巾耶？”褚曰：“黄巾数百骑，尽被我捉在坞中。”韦曰：“何不献于吾主公？”褚曰：“你若赢得我手中宝刀，我便献出。”韦大怒，挺双戟来战。从辰至午，不分胜负，各自收兵。次日，二人又战至黄昏，各人马乏，少歇。 

　　操知，大惊，引众将来看。见褚貌若灵官，威风凛凛，不胜欣喜，嘱付典韦诈败回阵。许褚赶入阵中，弓弩齐发，褚遂引军退。操令军人掘下陷坑，伏钩索于坑边。典韦诈走，引许褚至坑边，许褚连人带马落于坑内，钩手缚来见操。操慌下帐，亲解其缚，急取衣服命坐。操曰：“今天下诸侯各据一方，将士如此英雄，何不事一明主，因甚屈沉于此？”褚答曰：“天下大乱，聚宗族千人以御贼寇。一日，群贼数万至此坞内，四面皆堆石子，吾亲自飞石击之，无不中其脑。贼自退去。又一番，贼至，坞中无粮。贼与和会，以耕牛换米。米已送到，贼驱牛到坞，牛皆奔回，被吾双手扯二牛尾，倒行百余步。贼大惊，不敢取牛而走。”操曰：“吾闻大名久矣，愿肯降否？”褚曰：“愿引宗族数千尽降。”操以许褚为都尉，赏劳已毕。后人诗曰： 

　　天下瓜分汉欲亡，四方豪杰尽鹰扬。 

　　葛坡许褚投降后，自此何愁吕布强。 

　　操令将何仪、黄邵斩讫。汝、颍悉平。 

　　班师回山东，此时兴平二年夏回（四）月。曹仁命夏侯惇接应，言近日细作报说兖州薛兰、李封军士皆出劫掠，城郭空虚，可乘得胜之兵，一鼓可得。操引兵径奔兖州。薛兰、李封请战。许褚见操曰：“愿决一战，以报主公不尽之恩。”操许之。李封使画戟来战，被许褚斩于马下。薛兰急走回城，吊桥边被李典截杀退。引军望钜鹿而走，吕虞飞马赶来，一箭射薛兰于马下，布军四散。 

　　曹操得兖州，程昱曰：“可速进兵取濮阳。”操令许褚、典韦为先锋，夏侯惇、夏侯渊为万（左）军，李典、乐进为右军，操自领中军，于禁、吕虔为后军。兵至濮阳，时吕布差众将皆出未回，陈宫谏布，不听。布引军出战，与许褚斗二十合，不分胜负。操知布勇，非一人可胜。便令典韦出马，两下夹攻；左边夏侯惇、夏侯渊，右边李、乐：共六将杀得吕布遮拦不住。城上田氏见吕布败回，不放吕布入城。大呼曰：“吾已降曹矣。”布怒大骂，引军奔走定陶。陈宫等杀开血路，引老小出城而走。 

　　操入濮阳安民讫。恕免田氏旧日之罪。刘晔曰：“吕布敢（败）走定陶，速进兵围攻，不宜少缓。”操令刘晔守濮阳，遂引兵至定陶。张超等尽在城中，张辽、臧霸、侯成巡海打粮未回。陈宫劝布奈守定陶，连日不战。操引军退二十里下寨。令军割麦为食。细作报知吕布，布引军来夺麦。将近操寨，见右边山林树木茂盛，恐有伏兵，不敢向前。引军而回，操与诸将曰：“布疑林中有伏兵，可多将旗数十插林中，四面八方尽伏精兵。明日布必来烧林，堤后伏兵杀出，断其归路，布可擒矣。”操寨中止留鼓手五十人擂鼓，将村中掳来男女在寨呐喊，使布不敢进。 

　　吕布回告陈宫，宫曰：“操多诡计，不可轻敌。”布曰：“吾用火攻，可破伏兵也。”留陈宫、高顺守城，布次日引兵出城、见林中有旗，驱军大进，四面放火，却无一人。欲投操寨，寨中鼓声大震。寨后一彪军杀出。炮声响处，堤内夏侯惇、夏侯渊、许褚、典韦、李典、乐进伏兵齐出。吕布急回，见六将齐至，抵敌不住，落荒而走。从将成廉被乐进一箭射死。陈宫料城难守，与高顺保老小弃定陶而走。操兵连夜杀入城中，势如破竹。张超自刎，三族尽灭。张辽投奔袁术。吕布正走，路逢陈宫。布曰：“吾军士虽少，尚可破曹。”且听下回分解。



　　●李傕郭玘乱长安 

　　兴平二年四月，吕布被曹操破于濮阳，布欲聚兵再来与操复仇。陈宫谏曰：“今操势大，未可与交锋。先寻安身之地，再战未迟。”布曰：“今当何往？”宫曰：“近闻玄德新领徐州，可往投之。养成锐气，别作良图。”布从其言，径投徐州。 

　　巡哨军人报知玄德，玄德曰：“布乃当世之英雄，可出郭远接。”糜竺谏曰：“布乃虎狼之徒，不可留之；留则伤人。”玄德曰：“前者若非布袭兖州，怎解此郡之祸？吾得徐州，亦布之力也！若要徐州，吾当相让。何况布无此心乎？”张飞曰：“虽然如此，也要提防。” 

　　玄德出郭十里，接着吕布，并马入城。至公所礼毕，布曰：“自从奉诏除董卓，向后飘零关东，诸侯都不相容。近闻曹操围徐州，布因此袭兖州以分其势。又遭曹操机变，累及张邈，特来投使君，共扶汉室。未审尊意若何？”玄德曰：“陶府君新故，徐州无人管领，标题上原有“汉献帝兴平二年乙亥岁起汉献帝建安五年庚辰岁止”一行文州无人管领，因此令备摄州事。今幸得将军至此，无德合让有德，备愿纳印，请将军收受。”吕布欲待来接印，见玄德背后关、张掣剑有怒色，布佯笑曰：“量布一勇夫，何能作州牧乎？”玄德又让。陈宫曰：“强宾不压主，请使君勿疑。”玄德设宴相款，送入公馆。 

　　次日，吕布回席请玄德，关、张谏曰：“前日吕布有夺徐州之意，今日有请，不可往。”玄德曰：“吾以好心待人，人必不负于我。”遂与关、张同行。布酒半酣，请玄德入后堂，扶玄德上坐，令妻女拜之，玄德再三谦让。布扶玄德曰：“贤弟受礼。”关公以目视张飞，飞拔剑叱曰：“我哥哥汉室皇叔，你是三姓家奴，敢言‘贤弟’！”玄德令关羽将张飞拖出。笑谓布曰：“劣弟酒后狂言，兄勿见责。”布默言不语，送玄德出门，张飞叫曰：“吕布！我和你拼三百合！”玄德拖张飞去了。 

　　次日，吕布来辞玄德，玄德令张飞与吕布赔话，飞坚执不肯。玄德曰：“此间有一小沛，是备昔日屯紥之处，将军莫嫌窄狭，权且歇马，粮食颇有。”布谢玄德，引军投小沛去了。 

　　却说曹操平了颍川、山东，功奏朝廷，加为建德将军、费亭侯。李傕自为大司马，郭玘为大将军，横行朝廷，无人敢言。太尉杨彪、大司农朱隽暗奏帝曰：“今曹操屯兵四十万，武将数百员，若得此人匡扶社稷，剿除奸贼，则天下太平。”帝泣曰：“联被傕、玘二人欺凌久矣。观其行事，胜如董卓。”杨彪奏曰：“臣有一计，令二贼自相残害，然后诏曹操领兵杀之，扫清贼党，以安社稷。臣令老妻入郭玘府中，于玘妻处献反间计。二贼必自乱。”帝从其言。即写密诏付杨彪，彪领诏回府，暗使夫人入郭玘府，告玘妻曰：“郭将军与李司马夫人有染。”玘妻曰：“果有此事？”数日，玘往傕府筵席，玘妻曰：“傕性难测，今二雄并立，倘酒食内下毒，妾将奈何？”玘未信。晚间，傕府送食物至，玘妻令婢妾暗置毒于内，方始报知献入。玘欲食之，妻曰：“岂可便食！将食与犬食如何？”犬食即死。玘自此疑傕。一日，傕于朝中邀玘回家饮酒而归。半夜腹痛。妻曰：“此必中毒！”急绞粪汁灌之，一吐方定。玘怒曰：“你我共图大业，今日荣贵，汝便害我。不如袭之，免遭毒手！”遂点本部人马，意欲杀傕。 

　　有人报知李傕，傕怒曰：“郭玘怎敢兴兵！”遂引兵杀退郭玘，便劫驾于后营，令校尉李先监守，外断绝御膳。帝令人问傕求米五斛。牛肉五具，欲辞左右。傕怒曰：“朝哺上饭，何用米肉？”勉意与腐米烂牛头。帝骂曰：“何相欺之甚也！”侍中杨奇奏曰：“傕是边鄙之人，习其夷风。今驾被劫，愿陛下忍之。”帝泪盈腮颊。 

　　忽报：“郭玘引兵救驾。”帝心转忧。听得喊声震地，人报郭玘兵到，李傕出马以鞭指玘曰：“我待汝不薄，何谋害我！”玘曰：“汝乃反贼，如何不杀！”傕曰：“我保驾在此，何为反也？”玘曰：“你劫帝驾，何言保驾？”傕曰：“不须多言，杀得胜者，便移驾去！”玘与李傕战十合，不分胜败。太尉杨彪拍马叫曰：“帝与众官为二将军和解。”傕、玘遂各还营。杨彪、朱隽等先去郭汜营中劝和。汜将百官尽皆监下。众官问：“欲何为？”汜曰：“李傕劫得天子，偏我劫不得公卿？”彪曰：“一人劫天子，一人劫公卿，此何理也？”玘拔剑欲杀之。中郎将杨密劝免，止放杨彪、朱隽回，其余都监在营内。彪与隽曰：“为社稷之臣，不能匡君救主，空生于天地之间！”二人抱哭晕地，因此成病而死。李、郭每日厮杀，死者无数。 

　　李傕信妖邪之术，使女击鼓降神于营中。帝每日啼哭。侍郎杨于奏曰：“臣观贾诩虽是李傕心腹，然实未尝忘君，陛下可实告之。”帝见贾诩，号泣拜诩，诩伏于地。帝曰：“卿肯怜汉室，可救联命。”诩曰：“陛下休忧，臣自图之。”忽李傕带剑提槌上殿，帝面如土色。内侍皆带剑立于帝侧。傕曰：“郭玘不仁，欲劫圣上，监禁公卿。非臣则陛下遭玘掳也。”帝称谢，傕辞帝出。问诸将曰：“内侍带剑立于帝侧，莫非有害吾之心？”贾诩曰：“军中不可不带剑耳。”傕笑入帐而罢。 

　　帝命皇甫郦去解和。郦持诏，先到玘营说玘。玘曰：“李傕放出天子，我便放出公卿。”郦复见李傕曰：“天子以某乃西凉人，与公同乡，令某来和解二公。玘以候意若何？”傕曰：“吾有败吕布之功，辅政四年，天下共知。郭玘盗马虏耳，何敢与吾相等也！公乃同乡，视吾方略胜郭玘否？”郦曰：“不然。昔穷、后羿，恃其善射，不思患难，以致灭亡。近董太师之强，君所目见；吕布受恩而反图之，斯须之间，头悬高竿：此乃勇而无谋也。将军身为上将，持戟仗节。今郭玘劫公卿，将军劫天子，即同欺罔也！”李傕大怒，拔剑指曰：“天子使你来辱我？吾先斩你，后杀天子，吾之志也！” 

　　●杨奉董承双救驾 

　　骑都尉杨奉劝曰：“今郭玘未除，而杀天使，则郭玘兴兵，诸侯皆相助也。不可杀之。”贾诩亦劝，傕怒少息。诩推郦出。郦大叫曰：“李傕不奉诏命，欲杀汉君！”侍中胡邈止曰：“李将军待公不薄，何故妄言，恐身不利。”郦叱曰：“胡敬才胡邈｛表｝字，你为辅弼之臣，何故陷佞？吾累世受恩，主辱臣死，理之当然。身为国家，被傕所杀，乃天命也。”犹骂不绝口。帝知之，急遣皇甫郦回西凉。 

　　李傕之军，大半是西凉人，兼有羌胡番兵。被贾诩说曰：“天子知汝等忠义，若汝等还乡，后必有重赏。羌胡人皆怨，又闻郦言傕不忠不义，西凉勇士并羌人皆随郦去。傕知大怒，差虎贲王昌追之。昌知郦忠义，不追。回报傕曰：“郦去远矣。” 

　　贾诩劝帝加傕官爵。封为大司马大将军。傕曰：“此皆鬼神之力也。”厚赐师巫，不理军事。骑都尉杨奉大怒，与宋杲（果）曰：“吾等出死入生。身冒矢石，反不及师巫也！”宋杲（果）曰：“何不杀此贼，以救天子！”奉曰：“汝于中军放火为号，吾当引兵外应。”是夜二更漏泄，宋果先被傕杀之。奉引军入，不见号火，李傕却自引军就寨中杀到四更。奉不能胜，引一彪军去了。李傕自此军势渐衰，更兼郭玘常来攻击，死者极多。忽报张济统领大军自陕西来，李、郭各差人结连张济。济使人于李傕、郭玘二处和解，如不从者引兵击之。傕、玘皆惧，只得允从。济上表，请天子东幸弘农。帝见表大喜，曰：“朕思本都久矣。今幸到彼，朕之愿也。”诏封济为车骑将军。济开府库，进粮食、供酒肉于百官。记放百官出营。傕收拾车驾东行，令数百羽林军各持长戟护驾。 

　　夜过新丰霸陵桥，时值秋天，金风骤起。忽喊声大作，数百人马杀至桥下，拦住车驾，问曰：“来者何人？”侍中杨琦（奇）拍马上桥，呼曰：“此乃天子鸾驾，汝等不得无礼！”二将出曰：“吾等奉郭将军之命，守把此桥，以防奸细。既云天子，难以准信。须揭见之。杨奇高揭车帷，帝曰：“朕躬在此，军何不退！”众军皆称“万岁”，列于两边，驾乃得过。玘军汇报，郭玘曰：“吾正欲劫驾，再入郿坞，以图大事。你如何放了过去？”二将曰：“某不知将军主意。”怒曰：“汝等误我大事！”速令斩了二人，起兵来赶。 

　　天子正过华阴县，忽背后喊声大震，军马赶来，大叫：“留下车驾！”献帝闻军赶来，哭对大臣曰：“离却狼穴，又逢虎口。”侍臣皆哭。却有杨奉自离李傕，屯兵于终南山，特来保驾。正遇玘将崔勇出马，被徐晃斩之，杀入阵中，劈死无数。玘兵退二十余里。杨奉引徐晃见天子。帝下车，执奉手曰：“卿救朕躬，当铭肺腑。”奉顿首谢恩。却保驾至华阴县。将军段煨，具衣服、饮食供给天子。是日，驾宿杨奉军中。 

　　郭玘次日再点军来，将帝并杨奉围在垓心。却得国舅董承引军千余保驾，内外攻击，杀退玘兵，来见天子。帝哭诉前事，董承曰：“陛下休忧，臣与杨奉誓杀此贼，以清天下。”帝令连夜走到弘农。 

　　郭玘败军撞见李傕，言：“杨奉、董承救驾往弘农去了。必然诏天下诸侯，共伐我等。”傕曰：“目今张济占据长安。我和你合兵一处，直至弘农杀了汉君，共分天下！”玘从傕言，合兵杀掠，近东涧。董承、杨奉死战，只保天子、皇后、百官，其余符册、典籍、御用之物，尽皆抛弃。皆被傕、玘兵掠去。杀入弘农劫掠。奉、承只得保驾过陕北，傕、玘分兵赶来。奉、承使人传诏往河东，宣自（白）波斯李乐、韩暹、胡才三处军马并皆拔寨起兵，来与奉、承约会，复取弘农。傕、玘劫掠百姓，老幼者杀之，壮健者充作军数。临敌尽驱民兵在前，名曰“敢死兵”，军势浩大。李乐之军皆是贪掳之辈，与李、郭兵战，李、郭令军将衣服等物抛弃于路。果然李乐等军贪掳，见衣服满路，争往取之，失却队伍。傕、玘兵四面赶来，李乐等兵大败，死者极多。 

　　杨奉、董承保驾望北而走，背后傕、玘兵赶来。李乐曰：“事急矣，请天子上马先行。”献帝不忍舍百官而去。胡才被乱军所杀。奉见贼兵追赶甚急，请天子、皇后弃下车驾，步行到黄河。李乐去寻一只小舟，天气严寒，岸高，不得下船，后面傕、玘兵将近。杨奉解马缰绳接连束缚帝腰，放下船内。皇后兄伏德拾得绢十匹，可接连为辇行。车骑校尉尚弘多力，以绢包帝，负帝下船。伏德负皇后下船。有未得渡者，争扯船傍，李乐仗剑尽砍落水。渡过帝、后，再放船来渡。岸上哭声不绝。其争夺上渡扯船者，砍下十指无数。 

　　杨奉觅牛车一辆与帝后乘，至阳城，是日绝食，宿于瓦屋中。乡老进粟饭，与帝、后食。次日，封李乐为征西将军，韩暹为征东将军。帝上牛车欲行。太尉杨彪、太仆韩融寻至，拜于车前。帝、后痛哭，近侍等无不下泪。韩融奏曰：“傕、玘二贼颇信臣言，臣愿舍命去说二贼罢兵。陛下善保龙体。”遂辞帝去。李乐请帝在军营数日。杨彪请帝往长安，上御车。军马至安邑，帝、后居于茅屋，又无门闭，四围旋插荆棘。帝与大臣议事，军士伏于篱下窥视。诸将专权，或打死尚书等官。公卿稍有触犯，就于帝前殴骂。使奴仆送浊酒粗饭与帝，帝勉强纳之。李乐、韩暹连名无徒、部曲、巫医、走卒二百余名，并为校尉、御史。不及刻印，以锥割（划）之。 

　　傕、玘二贼放回百官及宫人。时岁大荒，百官皆食藻菜，饿死者遍地。河内张杨送肉食，供给天子；河东太守张匡送绢帛以衣之，百官得活。杨奉、董承商议，修理洛阳宫殿，欲奉驾返东都。李乐不从。董承谓乐曰：“洛阳乃建都之地。安邑小可地方，怎容车驾？奉驾往洛阳正其理也。”遂请驾起程，李乐遣人结连傕、记一同劫驾。董承、杨奉、韩暹知李乐意，星夜保驾至箕关。李乐引兵赶来，大呼：“车驾休走！李傕、郭玘在此！”天子听知，心胆皆裂。奉奏曰：“此李乐诈呼也。”即令徐晃迎敌。李乐被徐晃杀死，保驾得渡箕关。张杨载绢帛迎天子于轵道，帝封张杨为司马。杨屯兵于野丘地名。帝入洛阳，见市井荒芜，宫院只有颓墙，旋盖宫殿，帝、后居之。百官朝贺，皆立于荆棘之中。是岁大荒，改兴平为建安元年。洛阳居民新有数百家，无可为食，尽出城外剥树皮、掘草根食之。百官多有饿死。静轩诗叹曰： 

　　血流芒砀白蛇亡，赤帜纵横绕四方。 

　　秦鹿赶番兴社稷，樊睢推倒立封疆。 

　　子孙懦弱英雄起，气数凋零盗贼狂。 

　　看到两京遭难处，铁人无泪也凄惶！ 

　　●迁鸾舆曹操秉政 

　　太尉杨彪奏曰：“前蒙手诏，未曾发遣。今曹操屯兵数十万在山东，可宣入朝，以辅王室。”帝即欶使去宣曹操。 

　　曹操闻帝返洛阳，聚谋士商议。荀彧曰：“今驾返东京，此时奉主上以从人望，大智也；秉至公以服天下，大略也；扶弘农以致英俊，大德也。四方虽有逆节，其何能为？若不早定，使英雄心变，后悔无及矣。”操大喜，遂点兵起程，会有手诏至。操待天使一同起发。 

　　却说傕、玘兵来攻洛阳。帝惊问杨彪曰：“往何处可避？”彪曰：“不如去投曹操。”杨奉、韩暹曰：“臣愿出战！”董承曰：“今城郭不完，兵甲不多，出战不利”遂保帝上车望山东而进；百官无马，步出洛阳。只见山东来使回奏，言：“曹操听知傕、玘兵犯洛阳，先令夏侯惇为先锋，引兵五万，又令典韦、曹洪、乐进等先来保驾。”帝心稍安。夏侯惇引典韦见帝，奏曰：“曹将军恐贼犯阙，先令臣等来保驾。”帝令夏侯惇、曹洪分兵去战傕、玘。傕、玘大败，惇兵斩首万余。请帝返洛阳，夏侯惇屯兵城外。 

　　次日，操兵到，帝命大臣迎接。入城见帝，帝慰劳已毕。操奏曰：“臣托陛下洪福，聚兵山东，思报无门。催、玘罪恶贯盈；臣有精兵四十万，讨贼无不破灭。陛下善保龙体。”帝封操为司隶校尉、录尚书事。操谢恩毕。次日，起兵离洛阳五十里下寨。 

　　傕、玘知操兵远来，便欲速战。贾诩曰：“不可。操有数十万之众，谋士、武将极多。不若投降求赦前罪。”傕怒，欲斩贾诩，众将告免。是夜，贾诩去了。 

　　次日，曹操先令曹洪、许褚、典韦引兵与李傕兄子李别、李进二人对阵。操问曰：“此二将何人也？”被许褚飞马过来，连斩二将。一手提刀，一手挽两头回阵。操拍许褚背曰：“当今之樊哙也！”操令夏侯惇左出，曹洪右出，操在中冲阵。傕、玘大败西走。 

　　操屯兵于洛阳。杨奉、韩暹议曰：“今操灭贼立功，必掌重权，何容得我等？不若奏天子，只做追傕、玘为名，引本部东屯大梁，看机而变。” 

　　帝遣董昭（字公朗（郎），济阳定陶人）为使。诏操入朝议事。操闻使至，接入并坐。见其人容貌精神，问曰：“东都大荒，官僚饥色，公何调理如此？”昭对曰：“食淡二十年矣。”操曰：“公居何职？”昭对曰：“举孝廉，从袁绍、张杨作从事。见二人皆非治乱之主，今闻天子返都，故来朝觐，官授正议郎。”操曰：“闻名久矣，幸得相见。”置酒相待，令荀彧等相见毕。忽报有一枝兵望东而去。操欲令人追之，昭曰：“此是李傕旧将杨奉与白波斯韩暹，畏明公之势，引兵望大梁而去。不可追之。”操曰：“莫非疑吾否？”昭曰：“此无谋之辈，明公何必虑之。”操又曰：“傕、玘此去若何？”昭曰：“此去如虎无牙爪，鸟无羽毛，不久必为明公擒耳。” 

　　操见昭言投机，又问朝廷大事如何。昭曰：“明公兴义兵以除暴乱，入相天子，辅翼王室，此五霸之功也。今留匡弼，事势不便，惟移驾许昌。朝廷新返旧京，远近观望，冀有获安；今复移驾，不压众心。夫行非常之事，乃有非常之功。愿算其多者行之。”操执昭手笑曰：“此吾之本心也。今杨奉柱（往大）梁，大臣在朝，事节如何？”昭曰：“易也。以书与奉，且安其心。大臣问之，则曰：京师无粮，移车驾暂幸许昌，鲁阳转运粮食稍易，可无缺乏悬隔之忧。大臣闻此，皆欣然也。”操喜曰：“愿公早晚相从。有不可行者教之，自当重报。”昭拜谢，自此从顺曹操。 

　　操当晚潜步帐外，窃听二人于黑地密语，见荀彧问荀攸曰：“太白犯镇星于斗牛，太白又会于天关，金、火交会，必有新天子出。吾观大汉气数终矣。魏、晋之间，承汉天下者，必魏也。能安天下者必曹也。”操听罢，搭彧之肩而惊曰：“汝叔侄泄漏天机，当得何罪？”彧、攸见操，拜伏于地。操曰：“董昭言迁都许昌之事，若何？”或（彧）曰：“汉朝刘氏以火德旺天下，故两皆兴；今主公土命也。许都属土，到彼必兴。火能生土：正合董昭之言。”操曰：“天道深远，慎勿多言。”彧曰：“非愚叔侄，不可知也。” 

　　操次日引军入洛阳见帝，奏曰：“东京废弛久矣，不可久居；更兼运粮艰辛。臣料许都路近鲁城，钱粮民物足备，可为帝都。请陛下登辇。”前（群）臣畏操之势，无敢言者。操拨军马，尽载百官，同驾迁都。 

　　至高林，杨奉、韩暹令徐晃拦路。操出马视之，见晃神威赳赳，暗暗称奇，今许褚出马与晃交锋。战到五十余合，不分胜败。各自收军下寨，操曰：“吾观徐晃，乃世之良将，不忍以力并之。”行军从事满宠，字伯宁，出曰：“主公勿忧。某与徐晃至交，今晚扮作小卒，偷入晃营，说他来降主公，若何？”操大喜，令行。 

　　是夜，宠偷入晃寨，见晃于灯下看书。遂入见曰：“故人安乐否？”晃曰：“莫非山阳满伯宁乎？何故到此？”宠曰：“曹将军在兖州，请某为从事。今日见公阵上耀武扬威，吾甚惜之。故不惜死而来。据公之勇，世之罕有，何故屈身于杨奉、韩暹之鄙夫也？曹将军世之英雄，力扶汉室，拯救生灵。阵上不忍令健将并力战汝，故遣宠来告知。公何不弃暗投明也？”晃叹曰：“吾固知杨奉非明主，争奈相从已久，不忍相舍。”宠曰：“良禽择木而栖，贤臣岂不择主而事？”晃曰：“愿听兄言。”宠曰：“何不杀奉而去，以为进见之功？”晃曰：“以臣弑主，大不义也，吾不为之。”宠曰：“公乃有德之士！”晃遂引帐下数十骑来投曹操。次早，奉知。引兵来赶徐晃到中路，被曹伏兵齐起。把奉围住。却得韩暹兵杀来，救奉出围，去投袁术处安身。 

　　●吕布月夜夺徐州 

　　操得徐晃来降，大喜。迎驾到许都，造宫殿，立太庙，建立各衙门。封董承等十二人为列侯。凡赏功罚罪，听操处决。操自封为大将军、武平侯；以荀彧为侍中、尚书令，荀攸为军师，郭嘉为司马祭酒，刘晔为司空曹掾；任俊（峻）、毛玠为典农中郎将，时催督钱粮；程昱为东平相，屯兵范城；董昭为洛阳令，满宠为许昌令，夏侯惇、夏侯渊、曹洪、曹仁为将军，吕虔、李典、乐进、徐晃为校尉，许褚、典韦为骑都尉。自此，大权皆归于操，出入铁甲马军数百围绕，朝中大臣有事先禀知曹操，然后入奏。 

　　操忽一日设宴，请谋士议曰：“吾尊王室，位至三公，皆赖汝等辅助之功。吾所忧者，袁绍、袁术耳。刘备见屯徐州，吕布在山东被吾杀败，今投刘备，养于小沛：二人若从中起，乃吾心腹之大患也。公等以何妙计除之？”许褚曰：“愿领兵五百，即斩刘备之头献于丞相。”荀彧曰：“将军虽勇，未可动兵。彧有一计，名曰‘二虎竞食’之计。譬如岩下一对饿虎，往来寻食，岩上投下肉去。二虎必争，一虎必死；一虎易诛矣。刘备虽领徐州谋，未得诏命。可封刘备正领徐州牧，密书与备，令杀吕布：事成，刘备亦可图；事不成，吕布必杀备矣。”操大喜，差使封刘备为镇东将军、宜城亭侯、领徐州牧，又付密书与备。 

　　刘备闻操迁都于许昌，欲使人称贺。忽报天使至，玄德接人，拜受恩命已毕，设宴款待天使。天使取私书与备，玄德看曰：“此事尚容商议。”席散，送使馆驿安歇。玄德请糜竺、孙乾、关、张商议。云长曰：“吕布无恩无义之人，兄杀之何碍！”玄德曰：“布困穷而来投我，杀之，大不义也。”张飞曰：“好人难做！”玄德不允。 

　　次日，人报吕布来见，玄德接入坐定。布曰：“闻知朝廷送恩命至，特来相贺。”却才下拜，张飞扯剑来杀吕布。玄德慌忙拦住。布惊曰：“翼德何故杀我？”张飞曰：“曹丞相道你无义之贼，令哥哥杀你！”布曰：“吾与你无冤。”玄德劝布入后堂。将出操书与布看。布泣曰：此是曹贼令我兄弟不和。”玄德曰：“兄长勿忧，备无此心。若小沛钱粮缺少，小弟一一应付。”布谢，玄德宴待送出城外，布谢而去。关、张曰：“兄长何故不杀吕布？”玄德曰：“此是曹操疑我和吕布做一处，使我二家吞并。他却坐观成败。此乃二雄不并立之计。”羽曰：“然。”飞曰：“我只是杀了这贼，以除后患。”玄德曰：“非丈夫之所为！”到馆驿送使回书谢表。 

　　使回见操，言备不杀吕布事由。操问荀彧曰：“此计不成，奈何？”彧曰：“又有一计，名‘驱虎奔狼’计。可暗使人去袁术处问安，就报刘备上表，要掠南阳。教术起兵攻备；又降诏令备起兵伐术。两相吞并，布必生异心。”操喜，依计而行。 

　　玄德又闻使命至，出郭接使入城。开读，今起兵讨袁术。玄德领命，送使回报。糜竺曰：“此又是曹操之计。”玄德曰：“虽是操计，上命不敢违。”孙乾曰：“先定的当人守城。”玄德问云长曰：“二弟谁人可守城？”云长曰：“弟愿守城。”玄德曰：“吾早晚欲得贤弟议事，不可相离。”飞曰：“小弟愿守。”玄德曰：“汝酒醉专一刚强，鞭挞士卒；作事轻狂，不从人谏。我不放心。”飞曰：“小弟今后改过，不打士卒，诸事听谏。”玄德曰：“若如此，吾无忧也。”糜竺曰：“只恐言不应口。”飞怒曰：“吾跟哥哥多年，未尝失信，汝敢料我耶！”玄德曰：“弟性如此。吾请陈元龙为军师，早晚劝三弟少饮酒，休要误事。”玄德嘱罢，遂起兵三万，望淮南进发。 

　　袁术听知刘备上表，欲吞南阳，大怒。令大将纪灵起兵十万，杀奔徐州，两军会于盱眙县名。玄德依山下寨。次日，纪灵提刀出马，与玄德约战数合。灵喝：“少住！”再令首将荀正出马与关羽交战。三合，被羽斩于马下。纪灵退守淮阴溪口。 

　　却说张飞自送玄德回城，民讼并委元龙掌管，飞设一宴，请各官赴席，曰：“我哥哥临行，分付我少饮酒，恐误事。今日请众官尽此一醉，明日禁酒，帮我把守城池。”将酒把到陶谦故将曹豹面前，豹曰：“从来天性不饮。”飞曰：“厮杀汉如何不饮酒？我要你饮一杯。”曹豹惧怕，只得饮一杯，唱饮大醉。飞又令豹饮，豹不从。飞怒曰：“违吾将令！”将豹打一百背花。陈元龙谏曰：“不可，使君曾说甚话？”飞曰：“你文官休要管我！”曹豹曰：“望看女夫之面饶过！”飞曰：“你女婿是谁？”豹曰：“吕布是豹之女婿。”飞怒曰：“汝说吕布来唬我！”遂将豹打了五十背花，众官皆散。 

　　曹豹回家痛恨，差人赍书来小沛见吕布，说玄德往淮南，可乘飞醉，来取徐州，今若错失，悔之晚矣。 

　　布与陈宫计议，官曰：“乘此机会，可取徐州。”布遂与陈宫、高顺引兵进发，来到徐州。却才四更，月色澄清。吕布叫曰：“刘使君有使命至。”城上曹豹登城看见，便令军士开门。布军杀进。张飞醉倒在府中，忽听喊声，慌忙绰枪上马，出府来迎见吕布。酒醉不能战；奔走出东门，布亦不追。 

　　曹豹见飞单骑，便引数骑来赶。飞见豹来，大怒，挺矛来战。豹败走，飞赶上，刺豹于马下。飞城外招呼士卒出城，跟飞望淮南而去。布得徐州，安抚民讫，布念玄德兄弟之情，令军百人守把玄德老小宅门，诸人不许辄入。 

　　张飞至盱眙，来见玄德，报知吕布夜袭徐州之事。玄德叹曰：“得何足喜？失何足忧？”【关羽】问飞曰：“嫂嫂安在？”飞曰：“皆陷城中。”玄德默然不语。关羽曰：“当初兄长吩咐汝守城甚切，今日失了城，嫂嫂又陷，有何面目来见兄长？死犹恨迟！”张飞闻言，拔剑自刎。玄德急抱住，夺剑曰：“古人云：‘兄弟如手足，妻子如衣服。衣服破时尚可换；手足断时难再续！’吾三人在桃园结义，誓同生死。今虽失城池，小事耳，安忍兄弟中路而分也？吕布掳我妻小，必不加害，容作方略救援。且理会战纪灵之事。 

　　●孙策大战太史慈 

　　却说袁术知吕布袭了徐州，星夜差人许吕布粮五万斛、金银五百锭、彩缎千匹，令夹攻刘备。布喜，令高顺领兵一万，袭刘备后路。玄德知吕布袭后，乘阴雨夜撤兵，弃盱眙而走，思东取广陵。高顺与纪灵相见，曰：“温侯令顺来助战，求赐物件。”灵曰：“公且回去，容某回见主公送来。”顺回见布，说知前事。忽袁术书至，云：“待捉了刘备，那时相送。”布怒袁术失信，欲起兵伐之。陈宫谏曰：“不可。今术据寿春，兵精粮足，未可便除。不如请玄德还屯小沛，养成羽翼。令备为先锋，先取袁术，后图袁绍，纵横天下。”布用其谋，暗使去请玄德兵回。 

　　且说玄德兵至广陵，被袁术劫寨，折兵大半。回遇布使，玄德见书大喜。关、张曰：“吕布无义之人，不可准信。”玄德曰：“人以好心待我，不必疑也！”回至徐州。布恐玄德暗疑，先使人送老小还小沛。甘夫人对玄德言布令军围住宅院，不许人入；常使婢妾送物不缺。玄德与关、张曰：“吾知吕布信义人也”入城拜谢。布曰：“非否夺汝徐州，张飞在此恃酒害民，吾代汝固守。”玄德曰：“备欲让兄久矣。”布将徐州再让玄德，玄德力辞，宴罢，还屯小沛。玄德曰：“屈身守分，以待天时，不可与争。”布使人送粮米布帛，复令玄德为刺史。自此两家和好。 

　　袁术按兵寿春，孙策征庐江太守陆康得胜，回见袁术。拜毕，术大宴孙策。当初，策自父丧后，居江东招贤纳士；因陶谦与策母舅当阳太守吴景不和，乃移母弟并家属居于曲河（阿），自投袁术，术甚爱之，常叹曰：“使术有子如孙伯符，即（既）死复何恨焉！”表策为怀义校尉，引兵伐泥（泾）县，孙策又得胜。回见术，术令策复攻陆康。 

　　当晚席散，策归寨，见术不升己官，心中忧闷。思父在日，如此英雄，独霸江东。放声大哭。时有孙坚从事朱治，字君理，见策发悲，便告曰：“汝父在日，用某；今日何事如此？”策请治并坐曰：“策所哭者，不能继父之志也。”治曰：“公何不问术借兵往江东救吴景，恢复大业，若久居于人下，非丈夫也！”时有袁术谋士吕范，字子衡，入曰：“公等所谋，吾尽知之。吾本部有壮兵百余，暂助伯符。”策大喜，请坐。三人共议，范曰：“吾料袁术不肯借兵。”策曰：“吾将先父留下玉玺，以为质当。”范曰：“术有心要图久矣。” 

　　次日，策哭拜见术曰：“父仇不能报，母舅吴景被扬州刺史刘繇追逼甚急，策老母并家小皆在曲河（阿），必被刘繇所害。策欲与伯父处，暂借精兵数千救应。恐伯父不信，今将先父留下玉玺，权力质当，不知伯父肯赐否？”术闻玉玺，取而视之，曰：“吾非要汝玉玺，权留在此。我借兵二千、马百余匹与汝，平定之后，速遣回还。汝职微小，难掌大权，吾表汝为折冲校尉、除寇将军，领兵便行。”策拜谢。领朱治、吕范，旧将程普、黄盖、韩当，前至历阳，路逢周瑜，字公瑾，见策下马，与策共诉衷情。瑜曰：“愿施犬马之劳，共图大业。”策曰：“吾得公瑾，大事济矣！”便令朱治、吕范相见。瑜谓策曰：“将军欲成大事，曾闻江东‘二张’乎？彭城张昭，字子布，博览群书，善书隶字，兼明天文地理；广陵张统，字子刚，陶谦曾聘，不肯就召，故来江东避乱。深明九经，贯通诸子，何不请之。”策亲至其家，拜张招（昭）为长史，兼抚军中郎将；张纮为参谋、正议校尉。 

　　进兵攻刘繇，繇字正礼，东莱严平人。乃汉室宗亲，屯兵寿春，被袁术赶过江东，故来守曲阿。有彭城相薛礼，下邳相笮融引兵帮助刘繇。繇知策屯兵历阳。张英谓繇曰：“某引兵屯牛渚地名，纵有百万兵，不能近矣。”时有太史慈去解北海之围，特来见刘繇曰：“听得孙策兵到，愿作先锋。繇曰：“留君左右。”太史慈不喜而退。 

　　张英来到牛渚，搬运粮十万于邸阁。策引兵到，张英出马，与策将黄盖战。不数合，忽然人报寨中放火，英急退，望深山谷而逃。英寨后放火者，乃二员大将，引四千人马来见孙策。策问姓名：一将乃九江寿春人，姓蒋，名钦，字公奕；又一将，九江下蔡人，姓周，名泰，字和平。皆言为遭世乱，聚众于扬子江劫掠；闻知孙策招贤纳士，特来相投。策大喜，用为行军校尉。尽得牛渚邸阁粮食、军器。进兵神亭岭。 

　　张英拜见刘繇，繇怒，欲斩张英。却得薛礼、笮融劝免，屯兵林（秣）陵城。刘繇于神亭岭南下寨，孙策在岭北下寨。策问士人曰：“久闻岭上有光武庙，今还在否？”乡人曰：“庙宇倾颓，无人祭祀。”策曰：“吾夜梦光武相见，当往祭之。”张昭谏曰：“不可。岭南便是刘繇寨，倘有伏兵，将如之何？”策曰：“天神助佑，吾何惧哉！”遂披挂提枪上马，程普、黄盖、韩当、蒋钦、周泰共三十骑，跟策到庙。策祷曰：“策能江东立业，重修庙宇，四时祭祀。”拜毕上马，回顾诸将曰：“吾去看刘繇之寨。”众将阻挡不住。村林中伏路军飞报刘繇得知，繇曰：“此是孙策诱敌之计，不可追之。”太史慈曰：“今不擒策，更待何时！”大叫曰：“有胆气者跟我来！”诸将皆不动。惟一小将曰：“太史慈真猛将也！吾可助之！”众将皆笑。 

　　孙策看寨半晌，正回岭北，只听岭上大叫：“孙策休走！”策回头视之，见两骑飞下岭来。策将后二十骑一字摆开，横枪立马于岭下待之。太史慈到大叫曰：“哪个是孙策？”策曰：“你是何人？”慈曰：“吾乃东莱太史慈也，特来捉你！”策笑曰：“捉我便是。你既两人来，吾并力捉你，非英雄也。”慈骤马挺枪，直取孙策：策亦挺枪来迎。约斗五十余合，不分胜负。太史慈见孙策枪法无半点渗漏，遂诈败引入深山，不入旧路上岭，转过山后。策乘势赶来，慈回头喝曰：“你说英雄丈夫，和你拼时，你死我活！”策叱曰：“走的不是男子！”二将又斗三十合。慈心中暗忖：“这厮有十二员名将，便活捉了他，亦被夺去。再诈败引一程，并无寻处。”策叫曰：“你却又走！”赶到一平川之地，慈回马又战五十合。二人夹枪下马来。马不知何处去了。两将撇了枪，揪住厮打，慈三十岁，策二十一岁。两个战袍扯得粉碎。策手快，掣出慈佩剑，慈却取了策头上兜鍪。策把剑砍慈，慈将盔遮拦。 

　　忽然山后刘繇引兵接应，慈揪策不放手，策正慌之间，却得程普、周瑜等十余骑到。两边撞杀，慈、策放手，各寻刀马，混杀将近黄昏。风雨骤至，两下各自收兵回寨。 

　　●孙策大战严白虎 

　　次日，孙策把枪挑太史慈剑于阵前，令众军大叫曰：“若不是走得快，砍了你头！”刘繇却把孙策盔挑于阵前，亦令军士叫曰：“孙策头已砍在此！”太史慈出马要与策定决输赢。策欲当先，程普谏曰：“不须主公劳力，某自擒之。遂拍马出阵，与太史慈战十余合。刘繇鸣金收军，太史慈曰：“我正欲擒此贼，何故收兵？”繇曰：“吾闻周瑜袭取曲河（阿），又闻陈武去接应周瑜，吾知基业已失，不可久留。还往秣陵，会薛礼、笮融人马接应。两下收兵。 

　　张昭谓孙策曰：“周公瑾已取曲河（阿），彼军无战心，今夜正好劫寨。孙策依计而行。是夜劫寨，刘繇兵败四散。太史慈引十数骑往泾县，刘繇投秣陵而去。 

　　孙策又得大将陈武，拜为校尉，令挂先锋印。先攻薛礼，斩首五百余级，礼闭城不出。策正欲攻城，忽报刘繇会合笮融去取牛渚。策自引兵战刘繇，繇部将干糜出马与策斗不数合，被策夹过马来，拨马回阵。樊能见捉去干糜，挺槊来赶。策回头见能，大喝一声如雷，惊死樊能于马下。策到寨撇下干糜，已死。众呼策为“小霸王”。刘繇、笮融大败，去投刘表。后在山中劫掠，被乡民所杀。 

　　孙策还兵秣陵，招偷投降。被城上张英暗箭射中左腿落马，众救回寨，拔箭治疗。策曰：“可令传语中箭身死，军中举哀，拔寨而起，张英必定来追。暗伏奇兵，必擒薛礼。”众将依计而行。 

　　薛礼听知，与张英、陈横杀出城来。策与寨后引伏兵突出，叫曰：“孙郎在此！”众大惊，尽弃枪刀，拜伏于地。策令休杀一人。张英正走，被陈武搠死。陈横被蒋钦射死。薛礼死于乱军中。一路悉平。 

　　策进兵泾县，与周瑜定计捉太史慈。瑜令：“三面攻击，只留东门放走，离县三条路，各伏兵五十里守之，若慈杀到，人困马乏，必能擒矣。”原来太史慈所招精壮兵三千，大半是山民，闻策兵至，措手不及。慈领兵冲出，被箭射回。当夜，陈武引兵上城，放起火来。慈见火起，急提枪上马走出，背后孙策引兵赶来。将近五十余里。慈人困马乏，被策伏兵并出，将绊马索绊倒，解慈赴大寨。 

　　策知解到，出寨，喝退武士，自释其缚，脱自穿锦袍以衣之，请入寨中，慈曰：“败将请诛！”策曰：“我知将军真大丈夫。刘繇蠢辈，不能用人，致有此败。”加以礼待，邀之上坐，置酒以待。策曰：“今日相处，勿忧不如意也。愿求进取之术。”慈曰：“败兵之将，不足与论。”策曰：“昔日韩信求谋于广武君，策今愿决于仁者，公何辞焉？”慈曰：“刘君新破，士卒离心。倘若分散，即难复聚，欲自往收服，恐不合尊意。”策跪曰：“诚本心所望也。明日劳烦公去。”慈应诺，不辞而去。诸将皆曰：“慈此去必不至矣。”策曰：“子义慈字也乃青州名士，信义人也，必不负我。”众皆未信。次日，慈引二千余众来见策，众将服之，策大喜。 

　　自此聚数万之众于江东，降者无数。江东之民皆呼策为“孙郎”。初闻兵至，官民弃城而走。策入城，军士并无一人敢掳掠鸡犬等物。民心大悦，争贡牛酒到寨赏军，策以金帛回敬。所有刘繇军士，愿从军者并除门户，不愿为军者给与银米，令归家生理。江南之民，闻策仁政，尽皆仰慕。策迎母、叔、诸弟居于曲河（阿），令弟孙权、周泰守宜城。策领兵取吴郡。 

　　时有严白虎，自称“东吴德王”，令邹太把守乌程，王晟守嘉兴。闻策兵至，令弟严舆出战。策欲自出对阵，张紘谏曰：“夫主将，乃算谋之所自出，而三军之所系命也。不宜轻出，自敌小寇：愿主公重天授之资，副四海之望。”策曰：“先生之言，诚如金石。”便令韩当、蒋钦、陈武出敌。严舆大败，退走入城。策分兵水陆并进，围困吴城三日。策引众将到阊门外招谕。城上一将，一手扳定护梁，一手指城下大骂，被太史慈拈弓搭箭，射中那将左手。都言城外有人如此神箭，白虎大惊，遂议求和。次日，令严舆出城来见孙策，说求和事。策请入帐中饮酒。策问舆曰：“汝兄求和，欲何如也？”舆曰：“欲与将军平分江东。”策怒斩严舆。 

　　白虎料敌不过，弃城走余杭，劫掠民间。｛被｝凌操同子凌统杀败，白虎走会稽。黄盖生擒王晟。太史慈攻打乌程，首先上城射死邹太，数州皆平。凌操、凌统来接孙策，策见操威仪出众，同【引】兵渡江。白虎聚兵于西津渡口，与程普交战，白虎败走会稽。 

　　普赶到会稽。太守王朗闻策兵至。欲救白虎。郡吏虞翻，字仲翔，谏曰：“孙策用仁义之兵，白虎乃暴虐之贼，可捉白虎去献孙策，以顺天命。”朗不听。虞翻见郎不听其谏，乃长叹而出。朗（郎）与白虎陈兵于山阴。周瑜令程普、黄盖打破白虎于山阴。朗（郎）败走，投海隅。白虎败走余杭。董袭，字元代，引兵路旁，来接白虎。白虎大喜，是夜饮酒，被袭杀死。提首级来投孙策，策大喜，加袭为司马。东路皆平，以叔孙静守之；令朱治为东都太守；收兵回江东。 

　　人报周泰与孙权守宜城，夜间山贼窃发，周泰抱权上马，杀贼无数，身被数枪，命在须臾。策大惊。董袭曰：“某曾与海寇相持，身被数箭，得会稽郡吏荐一医士来治，半月即痊。”策令张昭作书，请虞翻见策，封为公曹。令引医者华佗来医周泰疮口，一月而愈。策大喜，进兵尽除山贼，江南皆平。 

　　策令部将分守隘口，写表申朝，结好曹操。使人致书与袁术取玉玺。术暗有称帝之心，回书推托不还；聚众商议曰：“孙策借兵起事，今尽得江东；甲兵十万，吾欲吞并，何如？”长史杨大将曰：“孙策据长江之险，兵精粮足，未可图也。”术曰：“吾恨刘备，无故起兵伐我，我欲报之！”杨大将曰：“若擒刘备，某献一计可行。”术问其计若何。 

　　●吕布辕门射戟 

　　杨大将曰：“今刘备屯于小沛，虽然易取，奈吕布虎踞徐州。前次许他粮米未与。今可先付粮米金帛，以利结其心，使他按兵不动，则备可擒矣。然后擒吕布，则易也。”术从其计，便令司马韩胤赍书到徐州见吕布。布拆书看云： 

　　自董卓倡乱，汉代倾危。将军有擎天之柱，策立盖世之功勋。今涿郡刘备，面施陷佞，心怀不仁。今早晚兴兵图之，将军且勿救援。前日所许军粮，因军空乏，未及于数，谨进军粮二十万斜，铠甲三百副，黄金、酒器、西蜀异锦。聊表寸心，幸恕照察。 

　　吕布好利之徒，得物大喜，重待韩胤。胤回见术，术命纪灵为将，雷薄、陈兰为先锋，起兵十万，杀奔小沛来。 

　　玄德闻知，张飞欲出战，孙乾曰：“量沛县小可之地，粮慳兵少，如何抵得袁术十万之众？修告急文书往徐州求救可也。如其不来，可弃小沛去投曹操。”张飞曰：“吾不惧人，不可走！”玄德曰：“孙乾之言是也。”差人送书与吕布，云： 

　　伏蒙将军垂念，备于小沛容身，实荷云天之庇。今袁术兴兵，以取（报）私仇，遣纪灵引兵到县，亡在旦夕，非将军莫能救也。乞兴一旅之师，以解倒悬之急，得蒙全生，幸莫大焉！ 

　　吕布看书，曰：“两处皆奉书到，一边休救，一边求救，吾无奈何。”陈宫曰：“刘备，人杰也。今虽受困，久必成患。切莫救之。”布曰：“袁术若并了刘备，比连泰山诸将，吾在术图中，不可不救也。”遂点兵起程。 

　　纪灵引兵，已到东南下寨。玄德五千人马，关、张便欲出战，玄德阻之。人报吕布领兵西南下寨。纪灵闻知，致书于吕布云： 

　　灵闻大丈夫之志，心无二意。昔日周等赴鼎镬之烹，纪信就楚军之戮。前者温侯既受袁氏之物，今复纳刘备之佞言，非英雄之所为也。若蒙早斩刘备，永为唇齿之援，共图王霸之业，愿赐一决去就，幸甚。 

　　吕布看毕，与高顺曰：“吾有一计，使袁术不怪于吾，教刘备不怨于我。”令人发书去请纪灵、玄德来寨起席。 

　　玄德见书，大喜便行，关、张曰：“兄不可去，吕布必有异心。”玄德曰：“吾待布不薄，安首（肯）害我乎？”遂与关、张同到布寨。布曰：“吾今解汝之危。汝他日得志，不可相忘！”玄德顿首称谢。坐于布侧，关、张带剑立于后。忽报纪灵到，玄德惊欲避之。布曰：“吾特请二公和议，慎勿生疑。”纪灵下马，入见玄德上坐，抽身便回。吕布向前扯住。灵曰：“将军欲杀纪灵？欲斩大耳儿耶？早赐一言，以决心疑。”布笑曰：“玄德乃布弟也。弟被将军所困，故来救之。”灵惊曰：“若如此，必杀灵也？”布曰：“非也。吾平生不好合斗，惟好解斗。吾有一法，从天所决。”请灵入帐商议，布居中坐，纪灵在左，玄德在右。 

　　饮酒至数巡，布曰：“你二家俱看我面，各自休兵。”纪灵曰：“吾奉主命，提兵捉备，如何罢得？”张飞拔剑怒曰：“吾兵虽少，视汝辈如儿戏耳！”关羽劝曰：“且看温侯如何发落。”布怒，提戟在手，纪灵、玄德都皆失色。布曰：“我劝你二家不要厮杀，尽在天命。”令小校将画戟插于辕门之下。布拈弓搭箭，顾纪灵、玄德曰：“辕门离中军帐约有一百三十步。吾箭射中画戟小枝，二家各自罢兵；如射不中，两家回寨厮杀。若不遵吾言者，并刀杀之。”纪灵应诺。玄德暗告天地，只愿射中小枝。布卷起短袖，搭箭射去，正中画戟小枝。将士俱齐声喝采。后人诗曰： 

　　昔日将军解斗时，全凭射戟释雄师。 

　　辕门深处如开月，一点寒星中小枝。又诗赞温侯曰： 

　　吕布当年解备危，众军谁敢效公威？ 

　　早知大耳全无信，悔向辕门射戟枝。又诗赞玄德曰： 

　　弯弓百步喜穿杨，休说当年有纪纲。 

　　射戟漫言夸吕布，还是天助汉中王。又诗赞曰： 

　　温侯神射世间稀，曾向辕门独解危。 

　　当日果然欺后羿，号猿直欲胜由基。 

　　虎筋弦响弓开处，雕羽翎飞箭到时。 

　　豹子尾摇穿画戟，雄兵十万脱征衣。 

　　吕布见小小枝，弃弓执纪灵、玄德手曰：“此天不欲二家相斗，今日尽醉，明日各自罢兵。”纪灵曰：“将军之言，不敢不听；恐主不信？”布曰：“吾发书与你回报。”纪灵求书先回。布与玄德曰：“非我之计，贤弟危矣。”玄德拜谢，同关、张回寨。 

　　纪灵呈吕布书见袁术，术怒曰：“吕布受我厚礼，反向刘备。以射戟为名，戏弄于吾。吾必亲征吕布、刘备！”纪灵曰：“主公不可造次。吕布世之英雄，兼有徐州之地；又与刘备首尾相连，不易图也。灵闻吕布有一女，主公有一子，可令人求亲于布。布女在此，必杀刘备：此乃‘疏不间亲’之计。” 

　　术从其计，遣韩胤为媒，赍礼物见吕布求亲，欲结秦晋之好。布曰：“尚容商议。”送胤居馆驿。 

　　布入见其妻严氏，言术求亲事。严氏曰：“吾闻袁术久镇淮南，钱粮无数，欲为天子，则吾女有国后之望。不知他有几子？”布曰：“止有此子。”妻曰：“可便许之：纵不为后，吾徐州无忧矣。”布意遂决，请韩胤筵席，许以亲事。 

　　次日，陈宫往驿见胤曰：“谁献此计，教公为媒，意在取刘备之首？”胤惊，跪于地曰：“望先生容恕！”宫扶起曰：“吾已有心久矣。奈温侯不从吾言，入见温侯，便教送女出城就亲。”胤谢曰：“感承厚意。”宫入见布曰：“闻主公亲事若谐，徐州可保永远之基业。不知择何日？”布曰：“未择。”宫曰：“今天下递相争伐。主公威镇四海。与公路结亲，诸侯嫉妒者多。不可择日，恐半路伏兵劫去，如之奈可（何）？趁诸侯未知，便送女去。如到寿春，公路必自择日成亲。”布依宫言，入告严氏。严氏曰：“便可送去。”布以金帛谢韩胤。安排妆饰，令宋宪、魏绩同胤送女前去。鼓乐喧天，送出城外。 

　　有沛令陈珪，即陈元龙之父。住家养老，闻鼓乐声，遂问其故。珪曰：“此‘疏不间亲’之计，必害玄德！”即入见布曰：“闻将军病至，特来吊丧。”布惊曰：“何故出此言也？”曰：“前者袁公路以金帛送公，令杀玄德，公射戟解之；术来求亲，欲公女为质，便来取玄德首级。求借钱粮，或求协助。早晚造反，公乃反贼亲属。岂不自取灭亡乎？”布惊曰：“陈宫误我！”急唤张辽赶取女回。大骂陈宫：“你害我受万代骂名！”宫默然而退。陈珪曰：“且监住韩胤在此。令人虚答袁术，妆资未完，完毕择日送来。然后差愚男陈登为使，解韩胤赴许都。操必大喜。”布曰：“容我熟思之。”数日未决。 

　　人报：“刘玄德在小沛招军买马。”布曰：“此本分事也。”宋宪、魏绩回见布曰：“某二人在山东买得好马三百余匹；回至沛县，被张飞扮作强寇劫去一半。”布大怒，起兵来捉张飞。 

　　●曹操兴兵征张绣 

　　玄德引兵迎布曰：“兄长何故起兵？”布曰：“吾射戟救你大难，你却令张飞夺去吾马一百五十余匹！”玄德曰：“弟因缺马，使人收买，安敢夺兄马匹。”张飞出马叫曰：“我夺你马，你便恼了，你夺我哥哥的徐州，你便不说！”布怒，与张飞大战一百余合，不分胜负。玄德见布军四面围住，恐有疏失，鸣金收军。吕布分兵四面围城。玄德问飞：“马在何处？”飞曰：“都寄各处寺院。”玄德令人出城送还马匹。布欲回兵，陈宫曰：“今不杀刘备，久后必杀将军，不可罢兵！”围城甚急。 

　　玄德见布不允，与糜竺、孙乾商议。孙乾曰：“曹操所恨者，吕布也。不如弃城投操，借兵破布：此为上策。”玄德今飞在前，云长在后，玄德居中保护老小。是夜三更，开西门出战，望北门而走。张飞杀退宋宪、魏绩。张辽杀来，关公敌住。布收兵回徐州，令高顺守小沛。 

　　玄德奔许都，令孙乾见曹操，诉其根由。操曰：“玄德，吾弟也。可请入城。”次日，玄德留关、张在城外，领孙乾、糜竺入见操，操以上宾待之。玄德告知前事，操曰：“布乃无义之徒，吾与贤弟并力诛之。”玄德拜谢。操设宴相待，至晚送出行营。操回府，荀彧告曰：“刘备，世之英雄。今不早图，后必为患。”操不答。彧出，操问郭嘉曰：“荀彧劝我杀刘备，何如？”嘉曰：“不可。主公兴义兵，为百姓除暴，以招俊杰，犹恐不至。今备有英雄之名，以穷来归，而又害之，是欲绝贤也。如此则智士自疑，回心择主，谁与定天下乎？以一人之患而阻四海之望，安危之机，不可不察也。”操喜曰：“君言正合孤意！”次日，奏帝诏备领豫州牧。程昱谏操曰：“吾观刘备雄才，更又得民心。终不为人之下，宜早图之。”操曰：“方今用英雄之时，杀一人而失天下之心：此郭奉孝与吾相同也。”昱曰：“主公王佐之才，某等皆不及也。”操请玄德，与兵三千、粮一万斛，便往豫州之仕，兵屯小沛，招集原散之兵至豫州。 

　　却说军士报知曹操，张济自关中引兵攻南阳郡，被箭射死；济兄之子张绣引贼党，用贾诩为谋士，结连刘表，屯兵于宛成。操大怒，起兵讨之，又恐玄德被吕布来攻，必患许都。荀彧曰：“吕布无智之士，见利必喜；可差使命，加官赐赏，其心必安。又与刘备解和，布必大喜，不思远图矣。”操从之。便点兵十五万，分作三队，夏侯惇先行。 

　　建安二年五月，操兵至淯水下寨。贾诩劝绣曰：“操兵势大，不可与敌，不如举众投降，可免军民之难。”绣从之，使贾诩见操，操问贾诩，诩对答如流，操甚喜之，欲用为谋士。诩曰：“某昔从李傕，得罪于大下；今伴张绣，言听计从，未敢弃也。”操曰：“义士也。” 

　　诩引绣见操，操待甚厚。操入宛城屯住，余军分屯城外，联络十余里。一住数日，绣每日宴请操。至夜，操醉入寝室，回视左右曰：“此城中有歌妓否？”时有操兄子曹安民，常从操管衣食内事，安【民】知操意，密曰：“侄见馆舍旁有一妇人，生得美丽。乃张济之妻邹氏也。”操令安民带见，果是美丽。操曰：“夫人识我否？”邹氏曰：“久闻丞相大名，今日幸得瞻拜。”操曰：“吾特为汝，故准张绣之降。若不如此，必灭全家。”邹氏拜谢曰：“实感再生之德。”操笑曰：“今日得见夫人，乃天幸也。今宵愿同枕席，随吾还都，以夫人为正室。”邹氏拜谢。是夜，同宿于帐中。邹氏曰：“城中久住，人知议论。”操令典韦帐外安歇，提调亲军二百余人把守，非呼唤，不许辄入，违者斩首，因此内外不通。操与邹氏朝欢暮乐，不思归期。 

　　绣知，怒曰：“吾以操兴仁义之兵！今作此事，辱吾之甚也！”便请贾诩商议。诩曰：“此事不可泄机。来日待操升帐，如此行计。”次日，操升帐，张绣告曰：“某兵新降，逃去者多，乞屯中军。”操许之。绣乃屯中军于道地，分为四寨。探操帐前有典韦在旁，绣部将名胡卓儿，日行七百里，背负五百斤，乃异人也。见绣不乐，问其故，绣实告之。卓儿曰：“此事极易，主公可备席，请典韦饮酒，灌醉典韦。我杂在他数内，先盗韦双戟，则此人无用。”绣大喜，依计而行。准备甲兵弓箭，直入大寨。 

　　是夜，操与邹氏饮酒。忽闻大寨喧嚷，操使人打探，回报绣军巡夜，操乃不疑。时近二更，帐前忽报后寨发喊，粮草车上火起。操叫典韦。韦醉倒帐中，跳起床来，寻双戟不见。敌军已到，典韦夺刀，身无片甲，砍杀二三十人，韦身被刺数十伤，大叫死战。刀已砍缺不堪用，弃刀，双手揪着两个军人，击死八九人。贼箭如雨，典韦金疮进裂，血流满地而死。半晌无人敢从寨门而入。史诗赞曰： 

　　守护中军帐，英雄独典韦。 

　　闻风皆胆裂，望影总魂飞。 

　　猿臂提双戟，彪躯挂铁衣。 

　　寨门鏖战死，千古显神威。 

　　曹操当得典韦在帐前，急上大宛马，此马名为“绝影”，日行千里出得后寨，只有曹安民步随。走到淯水河边，操右臂中箭，马亦中三箭。绣赶杀安民于马下。操拍马冲波过河，后人有诗叹典【韦】曰：铁戟双提八十斤，威风凛凛镇乾坤。欲将英雄从头数，惟说当年有典君。 

　　史官有诗叹绝影马曰： 

　　孟德奸雄世莫同，南阳张绣逞英雄。 

　　喊声大震三更急，烈焰争飞满寨红。 

　　荀彧逃亡随野渡，曹公绝影恨飘蓬。 

　　骏骑激水奔波过，堤畔仍存旧马踪。 

　　操骑绝影马上岸，其马被箭射中眼而死。长子曹昂以马与操骑，昂被乱箭射死。人马填满淯水河，操走脱，至青州众军下乡劫掠人民；平虏校尉于禁，引兵剿杀，安抚居民。青州兵走回路迎操，泣拜曰：“于禁造反，赶杀本部军马。”操大惊。后面夏侯惇、许褚、乐进、李典都到。操言：“于禁造反，统兵迎之。” 

　　于禁知之，领军士射住阵脚安营。军士曰：“丞相已到，急去分辩！”于禁曰：“分辩事小，退贼去告未迟。”张绣两路兵追至。于禁杀退张绣，曹操挥众击之，绣兵大败，投刘表去了。于禁收兵，入见曹操，诉说：“青州兵劫掠良民，某故杀之。”操曰：“不告我，下寨，何也？”禁以前告之。操曰：“淯水之难，吾甚狼狈，于禁在乱兵中，能整兵讨贼，古之名将，何以加之！”赐于禁金甲一副，封为寿亭侯；责夏候停治兵不严之罪。遂令班师回许都。乃与诸将曰：“吾折长子、爱侄，痛悼典韦，胜如亲子。”众将亦悲哀不已。 

　　却说操令王则赍诏至徐州，布迎入拜毕。封布为平东将军，将出曹操私书，言：“国家无好白银，姑取家藏好金以铸印；国家无好紫绶，自取所佩者，以表寸心。望将军与刘备和同，共灭袁术，以见忠诚。”布见书，大喜，重待来使。忽报袁术又遣使命见布曰：“袁主早晚即皇帝位，立东官，太子催取令爱为皇后，早到淮南。”布怒曰：“反贼！焉敢如此！”即斩来使。遣陈登赍谢表，解韩胤同王则赴许都见操，操大喜，即斩韩胤于市曹。陈登密见操曰：“吕布，豺狼也，勇而无谋，宜早图之。”操曰：“吾固知吕布如此，汝当与吾谋之。”封登为广陵太守，嘱登以为内应。 

　　登回徐州见布。布问之，登诉知根由。布怒，拔剑曰：“不与吾求徐州牧！汝父教我协助曹操，绝婚袁术；汝父子俱各有封，吾被汝父子所卖耳！”欲斩之。登笑曰：“将军何其不明也！吾见曹公，把将军说譬喻养虎，当饱其肉，不饱则将噬人矣。”操笑曰：“吾待温侯譬如养鹰，天下狐兔求尝（未尽），且不先饱：饱则飞去。江东孙策、冀州袁绍、寿春袁术、荆州刘表、益州刘璋、汉中张鲁耳，【皆狐兔也】。”布弃剑曰：“曹公知我意也！” 

　　●袁术七路下徐州 

　　袁术与众将曰：“吾闻汉高祖乃泗上一亭长，创四百年天下；今刘氏微弱。吾家四世五公，百姓咸服；应天顺人，吾欲即皇帝位有何不可？”众莫敢对。主簿阎象谏曰：“不可。昔周文王，三分天下有其二，犹服事殷，明公未若周之盛；汉室虽微，未若殷封之暴。此事决不可行。”术曰：“天赐玉玺。若不为君，是背天道也。吾意已决，臣下多言者斩！”遂建号仲氏，乘龙凤辇，祀南北郊；立冯方之女为皇后，后宫美丽者数百人；衣服金帛锦绣，器用皆是金玉。自号成帝，立子为东宫。因知吕布将韩胤解赴许都，被操斩讫，布受平东将军，术怒，遂拜张勋为将，统兵二十余万，分七路攻徐州；命兖州刺史金尚为大尉官，运七路钱粮。尚不从，术杀之。以纪灵为七路都救应使。术自引李丰、乐就、梁纲，领三万人马为后，接应七路之兵。令张勋一军从大路径取徐州，乔蕤一军取沛城，陈纪一军取沂都，雷薄一军取琅琊，陈兰一军取碣石，韩暹一军取下邳，杨奉一军取浚山。七路兵日行五十里，于路劫掠。布知七路兵来，召陈珪父子商议。陈宫曰：“徐州之祸，乃陈珪父子营求爵禄，移祸于将军也。可斩二人，袁王自退。”布怒，令簇下陈珪父子。陈珪笑曰：“吾观七路军马，如七堆腐草耳，何足介意！我兵虽少，四面分兵应之，无不胜也。”布曰：“汝等将欲逃走也？”珪曰：“父子家属皆在将军掌中，将军若用老夫之言，徐州可保无事。今袁术无谋，不用故旧，却用韩暹、杨奉为羽翼，反取祸矣！此二人乃汉臣，因惧曹操暂依袁术，术必轻之。乞请尺书结连内应，再致书刘备使为外合，徐州可保，袁术亦可擒也。”布喜曰：“汝带书亲至韩暹、杨奉处。” 

　　又发表上许都，致书与玄德，使为外应。陈登至下邳见韩逞，暹曰：“汝是徐州之人，来此何干？”登笑曰：“某大汉卿相，何得谓吕布之人也？久闻将军保驾，有盖世之功，身无罪过，乃为清白之士。今依袁术，譬如舍明珠而就泥丸，弃良玉而抱顽石。不忠不义之名，骂于万代，某窃为将军耻之。”暹叹曰：“吾欲归汉，恨无门路耳！”登取出布书付于暹看，曰： 

　　布闻二将军同扶大驾，曾立万世之功，奈何偶因一时之间以致失身于关外？近依袁术使伐徐州，不知布有何罪，以触将军。若能革过鼎新，去邪从正，共诛逆党，同扶汉室，芳名不朽，岂不美哉？专望回音，伏希照察。 

　　韩暹曰：“吾与杨奉两路纵兵，今夜但看火起为号，温侯以兵应之。” 

　　登辞暹，回见吕布报知，布大喜。分兵五路：令高顺引兵进小邳，敌乔蕤；陈宫引兵进沂都，敌陈纪；张辽、臧霸引兵出琅琊，敌雷薄；宋宪、魏绩引兵出碣石，敌陈兰；吕布自引兵出大路，敌张勋。 

　　是夜，山上望见周围火起，张勋兵自乱。吕布乘势赶杀，正遇纪灵救兵到，却被韩暹、杨奉左右杀出。纪灵大败而走，吕布追杀。山背后又遇袁术自引兵到，大骂吕布：“杀父逆贼，背主家奴！”布大怒，挺戟来刺袁术，术急引中队、后队而走。三军大乱。布军抢夺衣甲、马匹无数。袁术引败兵走不数里，却遇关羽拦住去路，大叫：“反贼休走！”袁术急走，关羽赶来，却得纪灵兵到敌住，退保袁术引败兵回淮南。 

　　吕布得胜，邀暹、奉回徐州，设宴款待。布保韩暹为沂都牧。杨奉为琅琊牧。各谢而归。云长辞去，布与陈珪商议，欲留众军在徐州。珪曰：“不可使韩、杨据山东。不久城郭属将军。”布重赏三军，送暹、奉权为两处屯紥。登问父曰：“为何不留暹、奉在此？”珪曰：“若留暹、奉在此，必协助吕布，又添牙爪也。” 

　　●曹操会兵击袁术 

　　袁术败回淮南，遣人往江东借兵报仇。使到江东见策，策怒曰：“僭称帝号，背反朝廷，赖吾玉玺，非义人也！吾欲加兵问罪，岂肯反助逆贼乎！”使命带回书见袁术，术怒曰：“吾先起兵伐吴！”长史杨大将苦谏方止。 

　　孙策发书后，便拨兵守江口。忽曹操使至，拜策为会稽太守，令起兵攻袁术。张昭谏曰：“术虽新败，兵将尚多，粮草足备。进兵不利，祸及江东。不如上书与操，令操南征，我兵后应。”策从其言，遣使以书达操。 

　　曹操至许都，思慕典韦，立祠祭之，封其子典满为中郎将。忽报孙策遣使进贡，献上礼物。操观书意，遂要南征。听知袁术乏粮，劫掠陈地，操令曹仁守许都，起兵二十万，会合孙策、吕布、刘备。时建安二年秋九月，到豫章界上，玄德接见曹操，献韩暹、杨奉首级。告操曰：“吕布令二人权管沂都、琅琊二县，近纵军士抢掠人民，无所术为。因此设计作宴，诈请议事；令关、张各杀一人，尽收其兵。特来请罪。”操曰：“为国家除害！”遂赏玄德。合兵到徐州界，吕布出迎。操用美言抚慰，封布为左将军。吕布军在左，玄德军在右，自居中，令夏侯惇、于禁为先锋。 

　　袁术知操兵到，即令大将桥蕤引兵五万，与夏侯惇战不三合，被惇搠死。术兵败回。孙策发船于江边攻西面，吕布攻东面，刘备攻南面，操攻北面。袁术心慌，聚众商议。杨大将曰：“目今连年水旱，军皆缺食；必扰于民，难以迎敌。不如留军马住寿春，休战，待彼军粮尽，必然生变。暂统御林军渡淮避势。”术从其言，留李丰、乐就、梁纲、陈纪四人，各封重职；分兵十万，坚守寿春；术收拾库内金玉宝贝上车，约二十万人过淮。 

　　曹兵三十万，日费粮食浩大，诸郡荒旱，屋宇尽皆拆毁，军人掳掠。李丰等闭城不出。操兵月余粮尽，致书问孙策借粮，策应付十万斛。吕布、玄德使人运粮，不敷支散。操管粮官王垕禀操曰：“兵多粮少，当如之何？”操曰：“可将小斛散之，权救一时之急。”垕曰：“倘军怨恨，如何？”操曰：“吾自有方略：”操使人各寨听之，众军曰：“丞相太欺众也。”操密召王垕入曰：“吾欲问汝借一物以压众心，汝妻小吾自养之，汝勿忧虑，欲斩汝示众，”垕曰：“垕实无罪！”操曰：“吾亦知汝无罪，汝若不死，三十万人心皆变矣！”喝刀手推出斩之。悬头晓示曰：“故行小斛，窃盗官粮，谨按军法。”瞒过三十万人，尽皆无怨。 

　　操见粮尽，下令曰：“二日不夺城者，皆斩。操自到城下，看众军搬土运石，填壕塞堑而过。忽见两员大将，见城上矢石如雨走回，操掣剑斩于城下，操自下马接土填坑。大小将士尽皆向前，城上看见，并皆失色。是夜，争先上城者无数，纵兵入城。活捉李丰、陈纪、梁刚、乐就见操，操尽斩于市。令烧毁宫室犯禁之物，寿春城中，收掠一空。操欲追赶袁术，荀彧谏曰：“数郡荒旱，劳军损民，不如暂回许都，待粮足备，再图未迟。” 

　　忽报张绣依投刘表，结为唇齿，南阳、章陵诸县复反。曹洪连输数阵，恐许都有失，请丞相回救。操令驰书与孙策跨江布阵，以为疑兵，使刘表不敢妄动；吾自复征张绣，以绝其根。操令吕布、玄德结为昆仲，互相救应，切无相侵。令布先去，操密与玄德曰：“吾令汝屯兵沛城，是‘掘坑待虎’也。汝但与陈珪共议，若有音至，便来接应。”各辞而别。 

　　操回许都，人报段煨杀李傕、伍习杀郭，解首级前来。段煨将李傕三族老小三百余口，俱活解来。操令分各门处斩，将傕、并老小首级号令，民皆欢悦。二贼已灭，操请天子会集文武作太平宴；封段煨为荡寇将军，伍习为殄虏将军，引兵镇守长安。二人谢恩而去。 

　　建安三年四月，操奏：“张绣侵略州郡，起兵伐之。”天子送操出师。荀彧守许都。操兵行见路边麦已苍黄，民欲为食，闻大兵至，尽皆逃走。操曰：“奉天子明诏，与民除害。方今麦熟，此去大小将校，凡遇麦田，但有践踏麦者，斩首；擅自抢掳人家财物者，诛戮！各宜遵守。”先使人于路告报居民，无得惊疑。因此百姓称扬盛德。凡军经过麦地，尽皆下马，以手扶麦而过。操正行之间，麦中惊起一鸠，马眼生，跑入麦田，践倒麦亩余。操即令行军主簿拟议自己践麦之罪。主簿曰：“丞相之令，谁敢不从？”操曰：“吾自制令，犯之，何以伏众？”掣所佩剑欲自刎，众急救之。郭嘉曰：“古者《春秋》之义，法不加于尊。丞相总禁诸将，岂可自残害也？”操曰：“既《春秋》有‘法不加于尊’之义，吾暂记过。”以剑割发，掷于地曰：“割发权当吾头耳。”万军依然。静轩先生诗曰： 

　　十万雄兵十万心，一人号令众难禁。 

　　拔刀割发权为首，方见曹瞒诈术深。 

　　张绣知操兵来，发书报知刘表。即令贾诩守南阳；自引雷叙、张先与许褚战不三合，张先被许褚斩之。绣兵败入南阳，坚闭不出。操令围城攻打，城上矢石如雨，操令兵运土填壕；又用土布袋并柴薪草把堆积城边作梯凳；又立云梯窥望；操骑马自来绕城观看二三日。传令军士于西门北角上堆积土袋柴草，将士会集上城。贾诩与绣曰：“某已知曹操之意，可将计就计，令操弃兵而走。” 

　　●贾诩谈兵决胜负 

　　张绣曰：“何以知之？”诩曰：“某在城上，见操自绕城三匝。见东南角上有二色新旧不等之屋，鹿角多年朽烂，意在此处容易入城；却虚去西北角上堆积薪垛，诈为声势，尽掣我城中之兵去守西北角，今夜必乘夜黑，扒到东南角而进。日间尽拨百姓穿军衣，虚守西门，令精壮之兵各饱食轻衣，尽伏东南屋内。夜间只令西北门上百姓呐喊，任他扒城。一声炮响，伏兵齐出，虽一人可当百人。此可破操矣。”绣依计而行。 

　　曹操令精锐之兵都在帐后，准备锹镬扒城器具。日间只令军攻城西北角。城外城内，呐喊不止。操等至二更，乘闹引精兵来东南角上，扒过壕去，砍倒鹿角。军人一齐扒到城上，城内亦无动静，只听得西北角喊声大震，东南缺内火把齐明，操兵杀入，两庑下伏兵齐起。操兵急退，背后张绣杀来。操兵大败，城外壕内尸骸填满。杀到五更，操兵已走十数里。 

　　绣令贾诩发书，令刘表起兵断绝后路。表欲起兵，人报：“孙策屯兵湖口。”因此未敢动兵。蒯良曰：“策屯兵湖口，乃操姑借疑兵计也。今操新败，若不乘势剿灭，后必为患。主公急起兵击之，操可破矣。”表令黄祖坚守隘口，绝操后路；一面会合张绣。绣知表动兵，即同贾诩引兵赶杀。 

　　曹操退到淯水河，马上大哭。众将请问其故，操曰：“吾思去年此处折典韦、曹昂、安民等！”众亦下泪。操令就此【牲】设〖牲〗祭典韦、曹昂、安民；又祭绝影马。祭毕，哭声不绝。忽荀彧差人报：“刘表助张绣屯兵安众，以绝归路。”操答荀彧曰：“贼来追，吾虽日行数里，吾兵于（已）到安众，破绣必矣。君等勿忧。”操到安众，刘表兵守险要，张绣兵随后赶来。操令众军黑夜凿开险道暗行，重地尽伏其兵。天色正明，表、绣二兵会合，见操兵少，俱入险路击之。操伏兵杀出，大胜，得脱安众界口。绣见表曰：“何其中操奸计！”各收败兵辞别而去。 

　　荀彧探知袁术（绍）起兵犯许都，发书报操曰： 

　　近人自冀州报说，田丰谓袁绍曰：“今将军兵精粮足，丞相南征未回，宜早乘虚以袭许都，逢迎天子，号令海内，此为上策。今不乘机破之，终被他擒，虽悔无益也。”绍从之。彧谓丞相还都，别作良图。刘表、张绣，疥癣之疾，不足虑也。乞早班师，勿误大事。 

　　操得书，整兵回程。人报张绣兴兵追赶，贾诩曰：“去追必败。”表曰：“若不追之，失此机会！”绣领军万余，赶上二十里。操回兵掩杀，表、绣大败而还。贾诩接至半路，绣曰：“不用公言，果有此败。”诩曰：“整兵再追，必大胜也。兵势有变，急往必利！如其不胜，请斩吾首！”绣信之，表不从。绣自整败兵再追，操兵大败，尽弃枪甲而去。绣大胜回安众，宴谢贾诩。绣、表问诩曰：“公言何其皆验也？诩曰：“此易知耳。将军虽善用兵，非操敌手。操兵新败，必用大将断后，以防追兵；追兵精锐，彼兵亦精锐：故知必败。操既胜之后，必引大将而去，必是国内有事；后军虽勇，亦非将军之敌手，故所用兵必胜也。”表、绣服其论。贾诩劝表回荆州，绣守襄城，以为唇齿。两将各辞而去了。 

　　操知后军必败，引众将回，遇败兵告操曰：“幸得中路遇汝南中郎将李通，杀退绣兵。方免得擒！”操封李通为建功侯，令安护汝南西界，以防表、绣。李通拜谢而去。 

　　●夏侯惇拔矢啖晴 

　　操还许都，荀彧迎人。操见天子，奏孙策有功，封为讨逆将军，赠爵吴侯。遣使赍诏去江东，令策破刘表。操回府，荀彧问曰：“丞相到安众，何以知其必胜也？”操曰：“彼绝吾归路，必用死战，吾固暗图之。此孙子之玄妙，吾知必胜也。”荀彧拜服而出。 

　　郭嘉拜见曰：“适袁绍使人致书上丞相，出兵讨公孙瓚，求借兵粮。”操笑曰：“吾闻绍欲图许都，令（今）知吾归，欲想公孙瓚！又问吾求粮索兵！”操看书意骄傲，操问郭嘉曰：“项羽虽强，终被汉灭。惟智胜也。”嘉曰：“以嘉料之，绍有十败，公有十胜。绍兵虽强，无能为也。”操笑曰：“如公所言，吾何德以堪之？若此则袁绍可图也。”嘉曰：“徐州吕布，实心腹大患也。今绍北征公孙瓚，乘绍远去，不若先取吕布，扫除东南，然后图绍，未为晚矣；若便图绍，吕布必为救援，窥寇许都，为害不浅也。”操然之。当夜召荀彧入后堂，将伐绍之事问之。或对如郭嘉所言相同，又问彧曰：“然则绍可兴兵征伐否？”彧曰：“未可，吕布见在徐州，常怀不仁。若伐袁绍，布必乘虚入寇。不如以书安袁绍之心，加以显官，许其粮斛，乘彼有事于公孙瓚之时，先灭吕布，中原十有六也。然后图绍，一举可擒也。”操抚掌笑曰：“公与奉孝之智，虽陈平、张良何可比也！”遂征吕布。彧曰：“先使刘备计会接应，待其回报，方可动兵。” 

　　次日，操待绍使，奏加绍为太尉、大将军，总燕、冀、幽、青四州军马。密书又云：“公可讨公孙瓚，后当应之。”使回报袁绍，绍大喜，进兵讨公孙瓚。 

　　却说吕布在徐州，宴待陈珪父子。陈宫不悦，密告布曰：“陈珪父子面谈将军，必有谋害，不可不防。”布叱曰：“汝献谗言，要害忠良，不看旧日之面，立斩汝首！”宫出叹曰：“忠义之心不能明，不久必受殃矣。”欲待弃之，又恐天下人笑，闷闷不悦。带领数骑于小沛地面围猎，见官道一使至。宫疑之，乃出围场，问曰：“汝是何处使命？”使不能答。宫搜使命身上，有玄德回书。捉见吕布，布问来使，嘉（使）曰：“曹丞相差来沛县下密书，今得回书，不知何事。”宫曰：“其中必有可疑。”布拆书视之，云： 

　　今奉丞相明命，敢不夙夜用心。奈备兵微将寡，不敢妄动。望丞相大兵到来，愿为前驱。但布乃虎狼之徒，恐难收伏，非小敌比也。众谋谟远猷，方能一击。备严兵整甲，专待钧命。 

　　吕布看书，骂曰：“操贼焉敢如此！”将使斩讫，先令陈宫、臧霸结连泰山贼寇孙观、尹礼、吕稀，东取山东兖州数郡；次遣高顺、张辽取沛城，攻刘备；令宋宪、魏绩攻取汝、颖，布在中三路救应。 

　　玄德闻知，与众商议。孙乾曰：“差简雍去告急于曹丞相。然后坚守城郭。”玄德自守南门，孙乾守北门，云长守西门，张飞守东门，糜竺以妹嫁与玄德为次妻，使家童千余守城，将金银粮食赏军。玄德以竺郎舅之情，故令竺同弟守中军、保护妻小。高顺兵到，玄德在城上曰：“吾与温侯无仇，何故加兵？”顺笑曰：“汝结连曹操，欲害吾主，幸是天败，尚敢抵饰？”大骂一日而止。 

　　张辽分兵在西门攻打，关羽在城上曰：“汝一表非俗，何故陷身于贼之部下？”张辽低首不语。云长知此人有忠义之气，终日并无恶言。关羽使人探听西门消息，人报张飞喊骂，只要出战。羽见张辽兵退，与张飞厮杀，辽见关羽至，拍马而去。飞欲追赶，关羽急唤入城，令士卒坚守。飞问其故，羽笑曰：“张辽武艺不低，吾在城上说他，因此拍马而去。”飞方醒悟，再不出战。 

　　布见攻城不下，自来搦战。玄德在城上曰：“非备之罪，乃曹操传天子之命，以书来示，不容不答。”再三相告，布心稍回，只令围城。布回徐州，令逄萌往淮南见袁术请罪，许女以为儿妇。术曰：“若要准信，可送女来。”布持疑未决。 

　　简雍来见曹操，告知根由。操曰：“吾不忧袁绍，但忧刘表、张绣。”荀攸曰：“表、绣新败，决不动兵。吕布骁勇，更结连袁术，纵横肆志，必有豪杰应之，可往破也。”操令夏侯惇领兵五万为先锋，操与众谋士、简雍后行。 

　　却说夏侯惇兵至徐州界上，高顺报知吕布。布先令逄萌、高顺、曹性三将同来接应，高顺离沛城三十里去迎曹兵。玄德见高顺退去，知是曹兵来到，遂引关、张出城下三寨，只留孙虔守城，糜竺、糜芳保家属。 

　　夏侯惇与高顺战五十余合，顺败走。惇尽力赶来，被曹性暗射一箭，正中左目。惇乃拔箭，突出眼睛，惇大叫曰：“父母精血，不可弃也！”便纳于口中啖之。惇怒，拨马直取曹性，一枪刺透曹性面门，死于马下。史诗赞曰： 

　　开疆展土夏侯惇，剑战丛中敌万军。 

　　拔矢去眸枯一目，啖睛愤怒唤双亲。 

　　忠心力把黎民救，雪痕平将逆贼吞。 

　　孤月独明堪比论，至今名誉照乾坤。 

　　夏侯惇杀曹性便回。背后高顺、吕布军马赶来，曹兵大败。 

　　夏侯渊救兄而走，退去济北下寨。高顺得胜，引兵回击玄德，未知胜负如何。



　　●吕布败走下邳城 
　　高顺引兵击关羽寨，张辽引兵击张飞寨。关、张出兵迎战，玄德分兵两路救应。相（布）从背后杀来，关、张败散，玄德复回沛县。吕布赶来，玄德急唤开城。军士开城，见布赶来，即要放箭，又怕射中玄德，吕布乘势赶入城内。玄德见背后火起，到家不及，走出西门逃难。 
　　布到玄德宅门，糜竺迎跪于马前，曰：“玄德乃将军之弟也。吾闻大丈夫冤仇，不废人之妻子。与将军争天下者，曹丞相也。量玄德敢与将军敌哉？昔日辕门射戟之恩，玄德朝夕思之，未尝忘也，望将军怜之。”布曰：“吾旧日与玄德结拜为兄弟，安肯害他妻子！汝可引玄德老小去徐州旧宅住。赐汝剑一口，但有登门者，即斩！”糜竺既保老小往徐州安置。吕布投山东兖州去，留高顺、张辽屯小沛。孙乾逃走出城；关、张各自往山中屯扎。 
　　玄德往山中逃难，遇见孙乾，相抱而哭。玄德曰：“二弟不知存亡，老小失陷，吾当自尽矣！”孙乾曰：“不可。速去投曹操，以图后计。”玄德听允，即投许昌去。绝食于村中，行到一庄所，一后生，乃刘安，出拜问之。玄德言以祖宗、安知同宗，遍寻野味不得，遂杀己妻割肉以食之。玄德问曰：“此何肉也？”安曰：“此狼肉也。”二人饱食。天晓，玄德往后院取马，见杀其妻于厨下，臂腿割尽，玄德问知，痛哭上马，邀安同去，安辞母老，不从。玄德拜别上马，到梁城见操。操知来迎，玄德下马拜见。操亦下马答礼。问之，玄德告知战败失散，并刘安杀妻之由，操知下泪。即令孙乾以金百两赐安，再娶养母之本。 
　　兵至济北，夏侯渊等接入寨，言兄枯其一目，卧病。操亲临卧处视之，令送回许昌调治。人报：“吕布结连泰山群寇，兵犯兖州。”操令曹仁引兵十万打涪（沛）城。操同玄德引兵二十万到山东界，路近萧关，泰山孙观、吕敦、尹礼、吕稀三万余兵立于阵前。操令许褚迎战。四将齐战，败退萧关，令人报知吕布。 
　　布即回徐州，高顺告急，布唤陈珪守徐州。布引陈登同去战操，珪与登曰：“昔日曹公吩咐东方之事尽付与汝，今布将败，用力图之。”登曰：“吕布若败回，老父同糜竺守关，休放布入。儿有脱身之计。”珪曰：“布老小在此，必有心恋。”登进言于吕布曰：“徐州四面受敌，操必死攻，先思退计，可将钱粮移往下邳，倘入徐州，下邳有粮可救。”布允其言。唤宋宪、魏绩回保老小，屯下邳城，将船只运粮草。布与陈登先来萧关救援。布到半路，登曰：“容我先去探看虚实，太（泰）山孙观等寇未可托德。”布允，令登先到关。陈宫、臧霸接入，登曰：“温侯深怪汝等不肯向前，要来责罚。”宫曰：“曹操势大，未可轻敌。”登于关上见曹兵在关下，夜写一封书，拴在箭上，射下关去。 
　　次日，登言关上无妨，飞马回见吕布曰：“关上孙观等皆欲献关。”布曰：“非公则吾中计也。”先令陈宫举火为号相应。登先到关，报曰：“曹兵抄小路入关内，恐徐州有失，公等急回。”宫引兵弃关而出，登就山上放火，布乘势杀来。曹兵抢入关内。陈宫兵与布兵自相掩杀。背后曹兵又到，臧霸、孙观等各自逃走。 
　　吕布至天明，方知是计，急与陈宫回徐州。叫开城门，城上糜竺乱箭射下，曰：“汝夺吾主徐州，今归还旧主矣！”布问：“陈珪何在？”竺曰：“吾已斩之。”布问陈宫曰：“陈登何在？”宫曰：“主公尚执迷而问逆贼乎？”布令军中寻登不见。布与宫回沛城。路逢高顺、张辽引兵至，见布曰：“陈登报言主公被围，令吾等急来救援。”宫曰：“此是陈登之计！”操兵入城，布来城下大骂，陈登在城楼上曰：“吾本汉臣，安肯从汝反贼耶？”布欲回言，闻张飞兵至，令高顺迎战，顺败走。布敌住飞，操兵又至。吕布倒戟引兵东走，关羽引兵截住，布与羽交战，张飞赶上。布走下邳，侯成引兵接布入城。 
　　关、张二人相会，各叙失散何处。羽曰：“我投海州藏避，闻哥哥消息，敬来到此。”飞曰：“我在芒砀山为寇。”二人来曹操军中寻见玄德，哭拜于地，各叙前由。随操入徐州，糜竺接见玄德，言家属无事，玄德大喜。陈珪父子投见曹操。操设宴赏劳军士。加封陈登为伏波将军。 
　　议兵攻下邳。程翌（昱）曰：“布止下邳一城，若逼之太急，奔投袁术。若往投术，其势又大。外当袁术，内防吕布，三者山东臧霸等未降，宜防后患。”操曰：“吾当山东诸路人马；淮南一路，请玄德公休辞。”玄德曰：“丞相军令，安敢违也？”玄德令糜竺、简雍守徐州，关、张、孙虔三将攻淮南、下邳。 
　　吕布在下邳，自喜钱粮足用，以资于内，泗水之险，以拒于外。陈宫曰：“操兵三十万，趁寨栅未定，引兵杀出，以逸待劳，无不胜也。”布曰：“吾军屡败，不可轻出。”宫笑而出。五六日，曹寨完。操令三十余将到城下，叫吕布答话。布上城以手答之。操曰：“近闻奉先结亲袁术，吾故领兵至此。术有反逆大罪，汝有讨卓之功。若肯投降，共扶王室，不失封侯之位。执迷不肯，打破城池，玉石俱焚，悔之晚矣！”布曰：“丞相且退，尚容思之。”陈宫在布背后，大骂操曰：“汝乃欺君之贼！”一箭射中操麾盖。操指宫曰：“吾誓杀汝！”引兵回营。陈宫怒色曰：“今若投操，如鸡卵投石！岂可得全也？”布怒，拔剑欲杀陈宫。且听下回分解。 
　　●白门楼曹操吕布 
　　布欲斩陈宫，高顺、张辽谏曰：“陈宫忠直之言，口从心出，愿主公详之。”布执剑笑曰：“吾戏之耳。望公台教我拒操之策。”宫曰：“但恐主公不从。”布曰：“公之良言，岂有不从。”宫曰：“操兵远来，势不能久。若主公以步骑出，必为势扬于外，宫将众斗（闭）于内：若攻将军，宫引兵出救；操来攻城，主公救于后。不过旬日，操粮食尽，一击而破操。此犄角之势也。”布允其言。归府内与严氏说知，严氏曰：“昔操待宫如儿子，犹舍而来。今温侯待宫不过于操。而欲委全城、托妻子，令温侯远去，一旦有变，岂得为温侯之妻乎？”布曰：“夫人之见，与我相同。”三日不出。宫入见布曰：“操兵大张声势，四面围定。若不早出，必受其困。”布曰：“吾思远去不如坚守。”宫曰：“近闻操缺粮，差人往许都去取，早晚必至。主公引兵出截其粮，操必回兵。”布允其言，又入后堂告知严氏。严氏泣曰：“妾闻陈宫、高顺素不和睦，将军此去，必不同心。倘有挫跌，将军何地而立乎？望将军自作主张，勿被宫等所误也。”言讫大哭。布闷不决，入告貂蝉。貂蝉曰：“愿将军以妻妾为念，勿轻自出。”布出与宫曰：“细作言操粮少，诈也。操多诡计，未可轻动。”宫长叹而出，仰天告曰：“吾今死无葬身之地矣！”静轩诗曰： 
　　奸雄曹操并中原，社鼠城狐弃塞垣。 
　　莫笑温侯无决断，丈夫悔听夫人言。 
　　布终日不出，只与严氏、貂蝉饮酒。陈宫手下谋士许玘、王楷来见，布问曰：“二公有何解围之策？”玘、楷曰：“今袁术在淮南，兵精粮足。昔曾许女为婚，主公何不求救？术兵一至，内外夹攻，操兵必败。”布即日修书，命玘、楷同行。令张辽、郝（逄）萌引兵一千送出隘口。是夜二更，送过隘口。张辽回，遇关羽拦路，羽有顾念之心，不战，辽得回城。 
　　郝（逄）萌、玘、楷同到寿春拜见袁术，呈上布书。术曰：“前番杀吾使命；今来求救，何也？”玘将被困事由告知：“望明公详纳。”术曰：“前者背盟，今吾不信也。”玘曰：“明公不肯救布，布若一破，明公亦不免无患也。”术曰：“他肯送女到来，吾当倾国而救之。” 
　　玘、楷辞回。半夜过玄德寨，郝（逄）萌正遇张飞，交战一合，被飞擒去。玘、楷走到城下，却得高顺接入城去。 
　　张飞捉郝（逄）萌来见玄德，细问其由，押送操寨，告知求救之由。操令斩郝（逄）萌，号令各寨，若走透消息者，定按军法。玄德分付二弟曰：“我等正当淮南要路，倘有疏失，王法无情，日夜休要解甲。”飞曰：“捉了郝（逄）萌，不赐重赏，反相威唬！”玄德曰：“非也。操统数十万之众，不以军律，何以服人？弟休犯之。” 
　　却说玘、楷见布，汇报袁术根由。布曰：“此事何如？”玘曰：“待明日半夜引兵送去。”布令张辽、侯成引兵安排小车在外：“亲送吾儿百里。”布将女用甲包裹，以绵缠身，上马负女于背上。时约二更，开城杀出，张辽、侯成在后。正到玄德寨边，一声炮响，关、张拦住。布无心恋战，只要过路。玄德来迎，吕布虽勇，终是一女在背，气力不加。后有徐晃、许褚杀来，箭如雨下。布见兵多，只得退入下邳城。心中愁闷。 
　　操围城两月不下。忽报：“河内张扬出兵东市，欲救吕布，被部将杨丑杀了，将头来献；丑又被陆固杀之，反奔沂城去了。”操与众曰：“北有西凉之忧，东有绣、表之虑，更患袁绍、袁术，使吾食不甘味。意欲舍布回都，息战若何？”荀攸止曰：“不可。某观吕布，勇而无谋，屡败，锐气衰矣。三军以将为主，将衰则军无奋心。虽陈宫有智，布不用之。可速攻之，布可擒也。”郭嘉曰：“某有一计，可擒布矣。”荀攸曰：“莫非决沂、泗之水而淹之？”嘉曰：“然。”操大喜，令五万兵决两河之水。令诸军皆居高原，坐视水淹下邳。布兵夜听水声响，报知吕布。布曰：“吾有赤兔马，渡水如登平地，吾何惧哉？”布因酒色，取镜照之，惊曰：“吾自误矣！自今断酒。城中但饮酒者，斩！” 
　　侯成有马十五匹，被人盗去，欲献玄德，被成赶上夺回，诸将作贺，酿酒五斛，杀猪，未敢先饮，侯成持酒报知吕布作贺根由。布怒曰：“犯吾军令，理合斩首！”众将哀求保过，布责成五十花背。成回寨弃酒，众皆心变。宋宪、魏绩来视侯成，成泣曰：“非公等，吾命死矣：”宪曰：“布以妻子为重，视吾等如草芥耳！”绩曰：“水淹城内，吾等死无地矣！”宪曰：“东门无水，弃布逃之，若何？”绩曰：“非丈夫也。何不擒布献功？”侯成曰：“布所恃者，赤兔马也。你二人擒布献门，吾先盗马。”三人商议已定。 
　　侯成夜来马院，杀死马夫，骑马走东门。魏绩放出，佯作追之。侯成到操营献马，言宋宪、魏绩插白旗为号，准备献城。操知大喜，发榜数十张示众。令军士射入城去。榜曰： 
　　今奉明诏，征伐吕布，如有抗拒天兵者，满门诛戮；如有城内上至将校，下至军民，献吕布贼首者，重加官赏。汉大将军曹示。 
　　次日平明，城外呐喊，震动天地。吕布大惊，提戟上城，各门点视，责骂魏绩走透侯成，欲待治罪。望见白旗插在城楼上，操军打城，箭如飞蝗，炮如飞电打入。平明打到日午，布坐于城楼椅上睡去。宪叱退左右，先盗画戟，魏绩齐上，绑倒吕布。夏侯渊尚未信，宋宪城上丢下戟来，大开城门，曹兵涌人。高顺、张辽在西门，水围难出。陈宫在南门，被徐晃捉住。 
　　操令不许劫掠民财。令人请玄德、关、张到楼上，玄德坐于操侧，众刀斧手拥布见操。布虽长一丈，被数条麻索缚作一块。布叫曰：“缚太紧，少缓之，容申片言。”操曰：“缚虎不得不紧！略放宽此！”主簿王必曰：“不可。吕布，虎豹也。其党在外，不可宽也。”操曰：“本欲少缓，主簿不容耳。”布见侯成等立于侧，布曰：“吾待众将不薄，何忍反也？”宪曰：“汝听妻言，不用将计，安得为厚也？”操问高顺曰：“汝有何言？”顺不答。操怒，令斩之。操问陈宫曰：“公台平昔有谋。”宫曰：“汝心术不正吾故弃之。”操曰：“吾心不正，汝何事吕布？”宫曰：“布虽无谋，不似汝奸雄也。”操曰：“汝多智谋，今竟何如？”宫曰：“布若听吾言，决不遭擒也。”操笑曰：“今日之事，当何如？”宫曰：“为臣死忠，为子死孝。死自甘心！”操曰：“奈卿老母、妻子如何？”宫曰：“吾闻大丈夫治天下者，不害人之亲，不绝人之嗣：存立在明公也。甘出就戮，以正军法。”遂下楼受刑，扯之不住。操有留宫之心，起身泣送，宫不回顾。操谓从者曰：“即送公台老母、妻赴许昌吾府中恩养，怠慢者斩。”宫并不答，引颈受刀，众皆下泪。操令具棺木盛之，葬许都。史官有诗叹曰： 
　　生死无二主，丈夫何壮哉！ 
　　不从金石论，空负栋梁材。 
　　辅主真堪敬，辞亲实可哀。 
　　白门身丧日，谁有似公台？又诗赞曰： 
　　不辨游鱼不识龙，要诛玄德拒曹公。 
　　虽然背却苍天意，一点忠心贯日红。又诗赞曰： 
　　亚父忠言逢楚籍，子胥剜目遇夫差。 
　　白门楼下公台死，扼腕令人发叹嗟。 
　　后曹公养其母、妻，嫁其女，待之甚厚。乃操之德。 
　　吕布顾玄德曰：“公为坐上客，布为帐下虏，不肯一言而相宽乎？”玄德低头不语。操令押过布来，布曰：“明公所患，不过于布，布今已除，天下不足忧也。”操顾玄德曰：“布欲何如？”玄德答曰：“明公不知布事丁原、董卓乎？”操点头，令牵下楼缢死。布回谓玄德曰：“大耳儿！不记辕门射戟时？”操大怒。张辽大叫曰：“吕布匹夫！何怕死耶？”操令缢死吕布，然后枭首。史官叹布诗曰： 
　　夜读三分传，堪嗟吕奉先。 
　　背恩诛董卓，忘义杀丁原。 
　　仪仗英雄气，不从忠直言。 
　　白门身死日，犹自望哀怜。罗隐责玄德诗曰： 
　　伤人饿虎缚休宽，董卓丁原血未干。 
　　玄德既知能啖父，争如留取害曹瞒！ 
　　缢死吕布，时建安三年十二月，军士献布首级。操令押张辽来，曰：“这人面熟。”辽曰：“濮阳相见，如何忘了？只是可惜！”操曰：“可惜何事？”辽曰：“可惜火小，不烧杀你反国之贼！”操怒，拔剑亲【杀】张辽，张辽引颈待诛。玄德拦救曰：“此人赤心，正可留用。”关羽跪救曰：“素知张辽忠义之士，愿以性命保之。”操掷剑于地，曰：“吾久知张辽忠义，故戏之耳。”操自释缚，代与穿衣，曰：“纵汝杀吾妻子，亦不记仇！”封辽为中郎将，辽遂降操。操赐辽爵关内侯。辽去招安臧霸，霸知布死，引本部数百人降操。臧霸又招安吴敦、尹礼都来降操。独有吕稀未顺。操封霸为琅琊侯，吴敦等各各受爵，令守青州附海地界。操收布兵回许昌。 
　　●曹操许田射鹿 
　　操在下邳，班师回许昌。徐州百姓焚香遮道，苦留玄德为徐州牧。操曰：“此回面君，后掌未迟。”百姓叩谢。操与玄德曰：“待朝贺，君即回徐州。”玄德称谢。操唤车骑将军车胄守徐州，仍令陈登副之。玄德回朝，在操府左边居定。 
　　次日，操引玄德见帝，拜于殿下，操奏前功。帝宣上殿，问曰：“卿祖何人？”玄德泪下，帝曰：“卿何悲伤？”玄德曰：“蒙圣上见问，因此悲伤。臣祖中山靖王之后，汉景帝之玄孙。先祖刘直，封涿州陆城亭候。臣乃刘雄之孙，刘弘之子。臣有辱先祖，因此下泪。”帝敕取宗族世谱检看，令宗正卿宣读。乃帝之皇叔，帝亦泪下。请玄德入后殿，叙叔侄之礼。帝暗思：“曹操弄权，国政分毫无得。今得英雄之叔，是皇天相助矣。”帝令设宴待之，会操定拟官爵，操拜玄德为左将军，封宜城亭侯。玄德谢恩出朝。自此，皆称玄德为皇叔。 
　　刘晔谏操曰：“荣宠刘备，恐无益于主公。”操曰：“玄德与吾昆仲，安肯向外？”晔曰：“吾观玄德，世之杰士，非池中物也。”操曰：“好结三年，恶结三年。好恶自有主意。”操与玄德出则同舆，坐则同榻。美食相分，恩若兄弟。程昱谏操曰：“今布已灭，天下震动，可兴王霸之业。”操曰：“未可。朝廷股肱尚存，未宜轻举。吾请天子田猎，以观动静。”昱曰：“丞相之意，妙矣！” 
　　操入，请帝田猎。帝曰：“田猎恐非正道。”操曰：“古之帝王，春搜夏苗，秋猎冬狩，四时出郊，以示武于天下。今四海扰攘之秋，若出田猎，其利有四：陛下久处深宫，神力疲倦，驰骋于车马之间，爽神畅体，其利一也；耀武扬威，以示四方，其利二也；军闲则倦，倦则生疾，奔走无逸，其利三也；自天子以至公卿，不可不习射，射以生力，其利四也。”帝允奏，排驾出城。 
　　曹操引一万狼兵，与天子猎于许田之地。操令军马周回布摆二百余里。操与天子只争一马头并行；文武百官远远侍从，谁敢近前！惟天子用金鈚箭头上嵌金也。当日献帝驾到许田，玄德起居道旁。帝曰：“朕观皇叔今日射猎。”玄德谢恩上马。忽草中赶出一兔，帝命玄德射之，正中一箭。帝皆称贺。玄德转过土坡，忽然荆棘中赶出一头大鹿，冲人而来。帝射三箭不中，回顾操曰：“卿可射之。”操借天子箭射之，正中鹿背，倒于草中。群臣将校皆为天子射中，尽踊跃而来，同呼万岁。操勒马遮于天子之前，众皆失色。玄德背后关羽大怒，提刀欲斩操，玄德摇头送目，羽见兄如此，便不动手。操视玄德，玄德忙起身贺曰：“丞相神箭，世之罕有。”操笑曰：“乃天子洪福。”不还雕弓，就带在身。众臣无不嗟叹。 
　　围场已罢，宴于许田。驾回许都，众臣回府。关羽曰：“操欺君罔上之贼，羽实难容。欲与国家除害，兄何止之？”玄德曰：“操牙爪多，恐伤天子，罪及我等，吾固止之。”羽曰：“今日不杀，后必有祸！”玄德曰：“且宜秘之。” 
　　献帝畋猎回宫，泣诉于伏皇后曰：“朕即位以来，先遭董卓之殃，后有傕、之难。今曹操独专，国政毫不由朕。操当受围场‘万岁’。早晚必夺朕天下，吾夫妻不知死在何处！”伏后曰：“公卿皆食汉禄四百余年，岂无一人效股肱之力而救国难乎？”忽然，后父伏完入宫曰：“陛下无忧。臣举一人，以安社稷。田猎之时，谁不见操有夺天下之心？亦当时赵高也。”帝曰：“谁肯尽忠讨贼？”完曰：“除是车骑将军、国舅董承方可。”帝曰：“朕躬素知，可宣入内，共议大事。”完曰：“陛下左右皆操心腹，倘有泄漏，为祸不轻也。” 
　　●董承密受衣带诏 
　　伏完曰：“陛下可制新衣一领，取玉带一条，暗赐董承，密诏与之。”帝允奏。完出，帝咬破指头以血写诏，命伏后缝于玉带紫锦背衬内，帝预穿上锦袍，系着玉带，令内侍宣董承入。承见帝，礼毕，帝曰：“朕躬夜与伏后说起霸河之苦，想卿那日之功，朝夕思慕，卿陪朕于宫中闲步。”出游到家庙，转上功臣阁内。帝焚香拜毕，引承观画像。中间画汉高祖，二十四帝绘于两旁。帝指而问曰：“此吾祖何人也？”承将开基创业根由，从头至尾诉说一遍。帝叹曰：“祖父如此英雄，子孙如此懦弱！”帝指左右辅曰：“此三相何人？”承曰：“张良、萧何、韩信，三杰之功臣。”帝回顾承曰：“他日当绘卿于朕躬之侧。”承曰：“臣无寸功，何敢当此？”帝曰：“朕想西都救朕之功，未尝少怠，无可为赐。当服此袍，系此玉带，如常在朕之左右。”帝解带脱袍以赐之，低语曰：“仔细观之，勿负朕心。”承拜谢，穿袍束带，辞帝下阁。 
　　早有心腹人去报知操，操入内来。正遇承出宫，承无躲路，立于操车之旁施礼。操问曰：“国舅何来？”承曰：“适蒙天子宣赐锦袍玉带。”操曰：“何故赐汝衣带？”承曰：“以旧日西都保驾有功，故乃赐之。”操令左右解衣带来观。操笑曰：“果好条带！”将锦袍于日影中照看。承曰：“君恩不可轻也。”操曰：“汝受此衣带，莫非有谋乎？”承急应曰；“小子岂敢？丞相既爱，便当留下。”操曰：“吾戏耳。汝受恩赐，吾何夺之？”遂将衣带还之。 
　　承辞而归，将衣带仔细反覆看了，并无一物。是夜不能寐，忽自思，尚有玉带可观。其面乃白玉玲珑，碾出小龙穿花，背面紫素薄锦为衬，放于桌上。明烛夜坐，展转寻思，不觉疲倦，伏几而卧，忽然灯花落于带裎上，烧着背衬。承惊觉来，见紫带破处，微露素绢，隐有血迹。以刀拆开视之，乃密诏曰： 
　　朕闻人伦之大，父子为先；尊卑之序，君臣为重。近者权臣曹操出自阁门，滥叨辅相之阶，实有欺罔之意。结连五党，败坏朝纲，敕赏封官，皆非朕意。夙夜忧恐，天下将危。卿乃国之元老，朕之至亲，可念高祖创业之艰难，世祖中兴之不易，纠合忠义之士，殄灭奸党之徒。复安宗社于千年，重立江山于万载。祖宗幸甚！苍皇破指书诏付卿，再四慎之，勿令有负！建安四年春三月密诏。 
　　董承看毕，涕泪交流，寝食皆废，无计可施。将诏放于几上，伏而卧之。 
　　侍郎王子服至，与承极厚，门吏不敢阻，径入书院。见承睡着，袖中露出素绢“朕”字。服大叫，承惊觉，魂不附体。服曰：“汝欲谋曹公，吾去出首。”承泣拜曰：“君若于此，汉室休矣！”子服曰：“吾祖世食汉禄，吾助兄一臂之力，共杀国贼，如何？”承曰：“兄有此心，国之大幸！”服曰：“须立义状，各舍三族，以报汉恩。”承大喜，取白绢一幅，承先书名押字。服即书之，曰：“将军吴子兰与我结生死之交，可令同力灭贼。”承曰：“满城大臣，惟有长水校尉种辑、议郎吴硕是吾心腹之人。” 
　　正商议间，家童入报种辑、吴硕相探。承曰：“此天助也！”子服立于屏风后，听承出接入书院坐定。茶毕，吴硕叹曰：“若有人协助，吾誓杀此贼！”种辑曰：“与国除害，死亦无怨！”子服从屏后出曰：“汝若杀曹贼，国舅便是证见。”辑怒曰：“忠臣不怕死！怕死不忠臣！吾等死亦汉鬼，不似汝为贼之阿党！”承叹曰：“欲见二公，今天所赐。”遂取诏令观之，二人下泪。承请书名，子服曰：“待请吴子兰至。”兰欣然书名。承于后堂会饮。 
　　忽人报西凉太守马腾相探，承曰：“只推吾病，不能相见。”门吏回报，腾怒曰：“昨从东华门，见赐锦袍玉带而回，为何推病！欲见一面，吾回西凉州去，何薄情耶！”吏复见承，言知其意。承曰：“诸公少坐，待吾出接。”坐定，腾曰：“某为西凉太守，边贼不时入寇，特来相求，添助军马。今日回程，想国舅勋老元臣，特来相辞，何相推耶？”承曰：“贱躯感疾，故不及接待。”腾拂袖便起，叹曰：“非柱石之臣也！”承问日：“公叹何人非柱石也？”腾曰：“田猎之事，吾尚气满肺腑；汝是国舅，不思报本，尚忍不为柱石也？”承佯叹曰：“曹丞相乃国家之栋梁，吾何能及焉？”腾曰：“汝平生怕死，不足以论大事！”承遂邀腾入，取诏示之。腾咬牙嚼齿，曰：“汝若有内助，吾即动西凉之兵为外应。”承邀子服等与腾相见，取义状，教腾书名。腾即歃血为盟曰：“死生不负所约！”指座上共六人：“若得十人，大事谐矣。”承曰：“朝廷大臣，少有忠义两全之人。”腾曰：“见有豫州牧刘玄德在此，何不求之？”承曰：“此人虽是汉朝皇叔，今与操贼作牙爪，安肯行此事？”腾曰：“以吾观玄德有杀操之心。前日围场内见玄德有不悦之心。公试求之，无不相从。”吴硕曰：“再容商议。”众皆散去。 
　　次日黑夜，董承怀诏，改衣微行至玄德家叩门。门吏入报，玄德出接，见承失惊，请入小阁坐定，关、张立于一旁。玄德问曰：“国舅夤夜至此，必有事故。”承曰：“恐操见疑，故黑夜相见。前日围场之中，云长欲杀曹公，将军张目摇头而止之，何也？”玄德惊曰：“公何以知之？”承曰：“某独立于公侧，足见动静。”言讫，董承掩面而哭曰：“汉朝若得云长心地之人为股肱，何忧不太平也！”玄德恐诈说，佯言目：“曹丞相治国，何忧也？”承变色而起曰：“吾以公为汉朝皇叔，故剖心沥胆以言之，公何诈也？”玄德曰：“恐汝有诈，故相戏耳。”承出密诏令观之，玄德不胜悲愤。承与同谋名字示之。玄德曰：“公等既有匡扶社稷之心，备敢不效犬马之劳！”承曰：“请书大名。”玄德即书名付承。承曰：“再容商议，以图国贼。”玄德曰：“切宜慎之，从缓施谋，不可轻易。”相辞而去。 
　　●青梅煮酒论英雄 
　　玄德防操谋害，于后园种菜，自己浇灌。关羽曰：“兄不留心于弓马定天下，而学小人之事。”玄德曰：“非汝所知。”关羽退看《春秋》，演习弓马。 
　　次日，关、张不在，玄德正浇菜间，许褚、张辽引十余人慌入园中，曰：“丞相有请。”玄德问：“何急事？”褚曰：“不知，只教速行。”玄德只得随二人入府。操一见，正色曰：“皇叔做得好事！”唬得玄德面如土色。操携备手，直入后园曰：“公学圃不易。”圃，种菜也。玄德方才放心，答曰：“无可消闲耳。”操仰面笑曰：“忽见枝头梅子正青，因感去年征张绣，道上缺水，将士言渴。我生一计，以鞭虚指曰：‘前面有梅林。’军士闻之，口皆出水，由是不渴。今见此梅，不可不赏；又值煮酒正熟，邀贤弟小亭一会，以赏其新。”玄德心神方定。 
　　随至小亭，见盘贮青梅，壶斟新酒。二人对坐，饮至半酣。忽见阴暗暗骤雨将来，从人遥指天外龙挂，操与玄德凭栏观之。操曰：“贤弟知龙变化否？”备曰：“来（未）知也。”操曰：“龙能大能小，能升能隐：大则吐雾兴云，翻江搅海；小则埋头伏爪，敛迹藏形；升则飞腾宇宙之间，潜则伏于秋潭之内。因此，龙乃阳物，随时变化。方今春深，阳和盈溢。龙得其时，与人无异。龙得其时，则飞升九天；人得其志，则纵横四海。龙可比世之英雄，贤弟已历四方，必知当世英雄乃何人，请论之。”玄德曰：“备愚浊眼目，安识英雄？”操曰：“公休太谦，必有主见。”玄德曰：“备幸叨丞相，得仕朝廷。英雄豪杰，实有未知。”操曰：“不识者，亦闻其名。愿以世俗论之。”玄德曰：“淮南袁术，兵精粮足，乃为英雄？”操曰：“冢中枯骨，吾早晚必擒之。”玄德曰：“河北袁绍，四世五公，手下才能极多，可为英雄。”操曰：“绍色厉胆小，好勇无断，干大事而惜身，见小利而忘命：非英雄也。”玄德曰：“刘景升世称八后（俊），威镇九州，可为英雄。”操曰：“刘表酒色之徒，非英雄也。”玄德曰：“孙策震抚江东，可为英雄。”操曰：“孙策藉父之名，黄口孺子，非英雄。”玄德曰：“益州刘季玉，可为英雄。”操曰：“刘璋守户之犬，何为英雄！”玄德曰：“张绣、张鲁、韩遂等皆可为英雄。”操拍手笑曰：“此皆碌碌小人，何足挂齿！”玄德曰：“除此之外，备实不知。”操曰：“英雄者，胸怀大志，腹隐良谋，有包藏宇宙之心，吐冲天地之志，方为英雄。”玄德曰：“谁敢当之？”操先指玄德，后指自曰：“今天下英雄，惟使君与孤耳！”言未毕，忽天上雷鸣，玄德诈惊，匙箸尽落。操问曰：“何如失箸？”玄德曰：“吾自幼惧雷声，恨无地而避。忽闻雷鸣，以至如此。”操乃冷笑：以玄德为无用之人。操虽奸雄，却被玄德瞒过。诗曰： 
　　绿满园林春已终，曹刘对坐论英雄。 
　　玉盘堆砌青梅满，金盏瓢香煮酒浓。 
　　匙箸落时知肺腑，风雷吼处动心胸。 
　　樽前一语瞒曹操，铁锁冲开走蛰龙。 
　　天雨方住，关、张在城外射箭方回，听知玄德与操在后园，诚恐有失，二人提剑突入花园，却见玄德与操对饮，方才按剑入鞘。操问曰：“二人何来？”云长曰：“听知丞相与兄在此饮酒，特来舞剑，以助一笑。”操知其意，笑曰：“此又非‘鸿门宴’，安用项庄、项伯乎？”玄德亦笑。操令取酒食与二‘樊哙’压惊。关、张拜谢。席散，玄德辞操而归，将“落箸”告诉二弟，学圃、惧雷，其理一同。曹操奸雄之辈，早晚必有人在此窥吾种菜，知我无用。操言我英雄，欲答未能。忽一声雷震，诈作惧雷，使操看我如小儿一般，不相害也。关、张曰：“兄之高见，瞒过曹操。” 
　　次日，操又请玄德。正饮间，人报满宠体探袁绍已回。操唤人问曰：“差汝去河北体探根由，何如？”宠曰：“公孙瓚被袁绍破了。瓚与绍战不利，退守易州，筑城为围，上又建高楼十丈，名‘易京楼’，积谷三百万斛以自守。被绍围困不出。瓚求救于张燕，约举火为号，内应外合。下书差使，被绍擒之。至夜城外举火，瓚以为号火，自去出战，伏兵四起，瓚兵折其大半。退入城中，被绍穿地道直至瓚处所放火。瓚无走路，乃杀其妻，遂自缢，以火焚之。今绍又得瓚军。袁术在淮南骄奢，不惜军士，众皆欲背反。术使人归帝号让于绍，于北方登基。绍使人取玉玺，术约亲送，弃淮南归河北。丞相作急图之。”玄德起身曰：“术若归绍，必过徐州。备引一军，半路击之，术可擒也。”操曰：“来日奏帝。” 
　　玄德面君，操令朱灵、路昭共领兵五万，令玄德总督，去击袁术。玄德辞帝，帝泣送之。玄德星夜起程，董承送至十里长亭，玄德曰：“国舅宁耐，吾去必当机变，驰书相报。”承曰：“万望在意，勿负帝心！”二人分别。关、张问曰：“今番出征，何故慌速？”玄德曰：“吾等乃笼中之鸟、网内之鱼，此行鱼归大海、鸟上青霄。操只可同忧不可同乐，是以急行。” 
　　却说程昱、郭嘉考较钱粮方回，闻放玄德去，忙入谏曰：“昔日令备为豫州牧，某等曾谏，丞相不听；今又与兵去：是放龙入海。纵虎归山。日后制之，其可得乎？”郭嘉曰：“备有雄才，又得民心。关、张力敌万人，今又与兵，如虎添翼。”操曰：“吾观刘备闲中学圃，酒后畏雷。非成事业之人，何足忧之？”程昱曰：“学圃者，为瞒丞相也；畏雷非本情矣。丞相明照天下，何被刘备瞒过！”操悔，即令许褚引兵追玄德。 
　　●云长袭斩车胄 
　　玄德见后喊声大震，知是追兵，便下寨准备。许褚下马入见曰：“奉丞相令，来请汝回兵，别有商议。”玄德曰：“‘将在【外】，君命有所不受。’况传丞相之言。汝回去票丞相，程昱、郭嘉累问我索金帛，不曾相送，因此结怨，谗言害我。令汝赶来，吾若无仁义之心，只就此斩你为肉泥。吾感丞相大恩，未尝敢忘。汝可速回，善言以达丞相。”许褚应诺，回见操，将备言报知。操唤程昱、郭嘉曰：“汝问刘备索金帛，不从，因此结怨，每与吾前谗言谮之。此何理也？”昱、嘉以头叩地曰：“丞相又被刘备瞒过。”操笑曰：“彼既去矣，追赶成仇。” 
　　马腾见玄德已去，亦自回西凉州去。 
　　玄德兵至徐州，刺史车胄出接入城宴待。孙乾、糜竺、简雍等都来相见。听袁术军来，术骄奢，雷薄、陈兰皆投嵩山去了，其国甚衰，乃作书归帝号与兄袁绍曰： 
　　汉之失天下久矣，天道懦弱，政在家门。雄豪逐鹿，分裂疆宇（域），如周之末年，七国分势无异，卒今（强）者兼之耳。如袁氏受命当王，符瑞炳然。今兄现有四州，民户百万，以前（论强），则无与比；论德，亦无与比。操欲扶衰拯弱，安能续纪命、救已灭乎？今纳上闻，愿请兄早即帝位，共享万世之洪基，不可失此机会！传国玉玺，谨当献上。弟术百拜。 
　　袁绍有篡国之心，令人召术。术乃收人马、宫禁御物先奔徐州。玄德知术到，引关、张、朱陵、路昭五路兵来。张飞与纪灵战十合，灵被张飞刺死，败军奔走。术引军来战，玄德分兵两路击之：朱灵、路昭在左，关、张在右，玄德与术交战未决，两路兵杀出，袁术败走。又被嵩山陈兰将粮食劫尽。玄德赶来，术四下无路走，走回寿春，已被群盗所袭。术屯兵江亭，只一千余众，止有麦屑三十斛，分散于军士。家人无食，饿死极多。术嫌饭粗，不能下喉，求蜜水止渴。疱人曰：“止有血水，那讨蜜水？”术于空床大叫曰：“袁术休矣！”伏倒床上，呕血斗余而死。时建安四年六月。后人有诗曰： 
　　汉未刀兵起四方，无端袁术太猖狂。 
　　不思累世为卿相，便欲孤身作帝王。 
　　强暴枉夸传国玺，骄奢妄说应天祥。 
　　渴思蜜水无由得，独卧空床呕血亡。 
　　袁术已死，侄袁胤将灵柩及妻子奔回，半路遇徐璆将家属尽杀之。璆得玉玺，走至许都献与曹操。操大喜，封徐璆为广陵太守。 
　　玄德知术已死，写表申朝，令朱陵、路昭回许都，玄德留下军马保徐州。 
　　朱陵、路昭回见曹操，言备留下人马。操欲斩二人，荀彧曰：“权归刘备，二人亦无奈何。”操喝退二人。彧曰：“可发书与车胄，令就里图之。”操差人见车胄，胄与陈登商议。登曰：“可令兵伏于城下，只做接刘备，待备马到，一刀斩之！”胄依计而行。登回报父陈珪，珪使人报知关羽。羽在前，玄德在后，张飞听得要去杀胄，云长曰：“他伏兵城下，若撞入去，必然有失。我有一计，可杀车胄：乘夜扮作曹军到徐州。车胄出接，就此杀之。”部下军马原是操兵，旗幡衣甲都同。夜至三更，叫开城。只言丞相差张文远到。军士报知车胄，胄与陈登商议，登曰：“若不开门迎接，诚恐见疑。”胄上城曰：“夜开城门，恐有奸细。”城下答应：“恐刘备知觉，疾速开门！”胄提刀出城，跑过吊桥，遇云长交战，胄遮拦不住，拨马走回吊桥，城上乱箭射下。车胄绕城而走，云长赶来，一刀斩于马下，挑首级望城上呼曰：“反贼车胄吾已杀之！投降免死！”军士开城尽伏于地。军民皆安。后有诗曰： 
　　逆天车胄运机筹，要害仁慈刘豫州。 
　　赖得云长施义勇，青龙刀砍乱臣头。 
　　云长迎见玄德，言车胄欲害兄，今已斩首。玄德慌曰：“操知，奈何？”云长曰：“吾与三弟敌之。”玄德懊悔不已，遂入徐州。百姓扶老挈幼，伏道而接。玄德寻飞不见，飞将车胄全家杀之。玄德曰：“杀曹操心腹之人，必然问罪。将何分解？”陈登曰：“某有一计，可拒曹操。曹操所惧者袁绍，可修一书，差人往袁绍处求救，可敌曹操。”玄德曰：“某识此人，未尝有恩，今又并他兄弟，如何肯助？”登曰：“此间有一人，姓郑名玄。乃高密人，桓帝朝为尚书，此人与绍世世通家。得此人一书，必相助矣。” 
　　玄德与陈登亲到郑玄家求书。玄欣然写之，玄德差孙乾赍书往袁绍处求救。绍问孙乾徐州之事，乾一一告说，呈书与绍。书曰： 
　　伏闻汉道凋零，奸臣强暴。外无匡扶之柱石，内无决策之栋梁。贼臣曹操幽帝许都，社稷倾危，生灵涂炭。惟明公世居辅相，天下仰之，若大旱而望云霓，如久涝以思天日。倘与刘玄德协力同心，共立尹周之绩，名垂青史，万古不磨。伏乞详纳，愿听察焉。 
　　●曹操兴兵拒袁绍 
　　绍曰：“玄德灭吾弟，当得何罪？”孙乾曰：“误受曹操之计，不容已也。”绍曰：“吾素知玄德世之杰士，吾当救之。”遂聚文武，商议欲取许都诛操。谋士田丰谏曰：“出师历年，军民疲弊，仓库无积，此国之深忧也。”力谏不可出兵。审配谏曰：“兵书之法，十斗五攻，敌则能战。今主公之神武，跨河朔之强暴以伐操，易如反掌。何见昧也？”祖授谏曰：“救乱诛暴，谓之义兵；恃众凭强，谓之骄兵。义则胜，骄则败。今以强兵伐人，窃为明公惧之。”郭图出曰：“非也。昔武王尚且加兵伐纣。〖曹贼常曰无〗明公今日之强，将士奋其武，若不及时早定大业，悔之晚矣。当与玄德仗大义，剿灭曹贼，上合天心，下顺民意。主公详之。”田丰、祖授坚执谏勿兴兵，审配、郭图为劝起兵。四人争论未定。许攸、荀谌自外而入。绍与二人言：“备求救之事，你二人何如？”许、荀二人与田奉、祖授不合，与审、郭极好。答曰：“天与不取，反受其殃。若不起兵，操兵亦至。”绍曰：“二公之见，正合吾意。”令孙乾先回，一面起兵。 
　　绍令审配、逄纪统军，田丰、荀谌、许攸为谋士，颜良、文丑作将军，起兵十万，至黎阳下寨。人报知操，此时，太守孔融受操升为将军，在许昌听知袁绍起兵，来见操曰：“绍不可轻敌，宜和。”操问谋士曰：“战与和，孰利？”荀彧曰：“袁绍无用之人，不可求和！”融曰：“先生差矣。今绍土广兵强，又多谋士；颜良、文丑，勇冠三军；高览、张郃、淳于琼等，世之名将：何以绍为无用？”荀彧曰：“公知其一，不知其二。绍虽兵多，立法不整。田丰刚而犯上，许攸贪而不治，审配好智自专，逄纪果于必行：势不相容，必生内变。颜良、文丑，匹夫之勇，一战可擒。是知袁绍无用！”操笑曰：“不出彧之料也！即令前将军刘岱、后将军王忠领兵五万攻徐州。吾引大军二十万进黎阳拒绍。”程昱曰：“恐刘岱、王忠不称其敌。”操分付：“不可轻进。待我收了袁绍，勒兵来破。”刘岱、王忠领令去了。 
　　曹操领兵离许昌进黎阳。分军隔八十里。深沟高垒，密护不战。 
　　八月至十月，因绍谋士不和，不图进兵。绍心疑惑，不思进兵。操令臧霸引吕布手下旧将守青州，于禁、李典屯军河上，操总督大军屯于官渡。 
　　刘岱、王忠领兵离徐州百里下寨，操还许都，使人催刘岱攻徐州。刘岱与王忠共议：“丞相催攻城，你可先去。”王忠曰：“丞相差你。”岱曰：“我是主将。”忠曰：“同领兵来！”二人相推。使命曰：“你二人可拈阄。”王忠拈了，只得引一千军来攻徐州。 
　　●关张擒刘岱王忠 
　　玄德请陈登商议，玄德曰：“袁绍军在黎阳，争奈谋臣不和，因此不进兵。不知操于何处，未见端的。”登曰：“操诡计百出，必以河北为重，亲自监战，故无旌旗，令彼欺敌也。此间必无曹操。”玄德曰：“操虽汉贼，托天子名正言顺。我若与他敌，便是造反。”张飞曰：“若如此说，任他为也。”玄德曰：“袁绍未见相助之力，倘曹操进（尽）起大军来，我等死无葬身之地。”飞曰：“长他人志气，灭自己威风。”玄德曰：“知已知彼，百战百胜；知己不知彼，一胜一败。此万古不易之理。吾料自己粮慳兵少，非操之敌。袁绍尚不敢妄动，吾安得妄战？”云长曰：“不可坐守，弟出观其虚实。“玄德令云长引三千兵出城交战。 
　　忠曰：“丞相到此来，何不降？”云长曰：“请丞相出阵打话。”忠曰：“丞相怎和你相见？”挺枪出马交战，云长诈败，王忠赶来。转过山坡，云长回马生擒王忠，来见玄德。玄德曰：“汝居何职？”忠曰：“见居后将军，丞相差来为疑，丞相实未在此。”玄德令解其缚，与衣赐酒食，暂且监下，待捉刘岱。玄德曰：“吾恐三弟杀之，故不与去。此等人杀之无益，留之可以解危。”张飞曰：“二哥捉了王忠，我去擒刘伤来献。”玄德【曰】：“岱昔日为兖州刺史，今为前将军，不可轻敌。”飞曰：“量此等之辈，何难擒哉！”玄德曰：“只恐坏他性命，误我大事。”飞曰：“若杀他，我偿命。”玄德与兵三千出城。 
　　岱听知王忠被擒，坚守不出。张飞每日营前叫骂，岱知张飞，越不出。飞生一计，叫手下将士传报：只说今夜二更去劫寨，却在帐中饮酒。诈作酒醉，寻军士风流罪过，痛打捆缚在营：“待我上马，将来祭旗！”却叫左右故意宽缚。军士争脱逃走至刘岱寨中，报说其由。飞却分兵三路：中间只二十余人举火为号。刘岱见来卒身体皆损，并听其说，虚立空寨，军都在寨外埋伏。是夜，飞令精兵从小路先断其后。中路只三百人，入营放火。刘岱先埋伏，却不见人，飞兵两路一击。岱兵自乱，不知飞兵多少，各自奔溃。岱引败兵夺路而走，撞见张飞，交马一合，活捉刘岱。玄德闻知大喜，亲自迎接。飞曰：“大哥言我躁暴，今日何如？”玄德曰：“不用言语激你，你安肯用机谋！” 
　　玄德见解刘岱至，忙下马自解其缚曰：“小弟误有冒渎，恕罪。”迎请入城，放出王忠，一同款待。玄德曰：“昨因车胄害备，不容不诛。丞相见错，疑备皆反朝廷，二将军到许昌，乞用善言代某分诉。”刘岱、王忠拜谢曰：“深感使君不杀之恩，必于丞相处力言方便。” 
　　次日，玄德送出刘岱、王忠，行不数里，一棒鼓响，张飞拦路喝曰：“我大哥没分晓！拿住贼臣，如何又放？”唬得二人大惊。背后云长大喝曰：“大哥放了，何不遵法！”飞曰：“今番放了，下次又来！”云长曰：“待他再来，杀之未晚。”刘岱、王忠连声曰：“丞相若差二人，再不敢来。望将军容恕。”飞曰：“曹操若来，杀他片甲不回！今权寄两颗头在你项上！”刘岱、王忠谢罪而去。 
　　玄德言：“操必然再来。”孙乾曰：“徐州受敌之地，不可久居。不若屯兵小沛，依下邳，为犄角之势，以防曹操。”玄德依允，将甘、糜二夫人送往下邳。甘夫人乃小沛人，先为妾，后为妻。糜夫人乃糜竺之妹。玄德令孙乾、糜竺、糜芳守徐州，玄德屯沛城。 
　　●祢衡裸体骂曹操 
　　刘岱、王忠回见操，言玄德不反之事。操怒曰：“辱国之徒，留汝何用，推出斩之！”孔融谏曰：“刘岱、王忠非备之敌，故遭擒之。若斩二人，恐失将士之心，亦谓丞相法不明矣。”操允，黜退官职。就欲起兵伐刘备，融又曰：“方今严寒，未可动兵，待来春未迟。先差人去招安张绣、刘表。”操使刘晔往说张绣。晔到襄阳，先见贾诩，陈说操德，有汉祖之风。诩喜，留晔于家。诩入见张绣，言操招安之事。正说间，忽报袁绍使人招安。翊（诩）与绍使曰：“汝可回见本初，言汝兄弟不能容，何容国士！”扯破其书，叱使而出。 
　　张绣曰：“今绍强操弱，汝毁其书，倘绍兵到，如何？”诩曰：“不如投操。”绣曰：“先与操有仇，何能相容乎？”诩曰：“若投操，其便有三：夫操奉天子，其宜一也；袁绍强盛，我以小众，必不相重；操公虽弱，得我必喜，其宜二也；操有王霸之志，必释私怨，以彰德于四海，其宜三也。望将军无疑。” 
　　绣从之，尽率本部降操，拜于阶下。操自扶起，宴待，封为扬武将军，封诩为执金吾将。使命到荆州回言。刘表怀疑，不降。绣曰：“某作一书，差能言快语之士前去，必降。”融曰：“某举一人，才学极高，乃平原人也，姓祢名衡，字正平，才学极高，屡欲荐与丞相，诚恐冒渎。此人与刘表极厚，可使他去。” 
　　操命唤至。礼毕，不命坐。衡叹曰：“天地空阔，坐无一人！”操曰：“吾手下文武数百，皆世之英雄，何谓无人？”衡曰：“门下有何才能？”操曰：“荀彧、荀攸、程昱、郭嘉，皆机深智远之士，虽张良、陈平不比可也；武有张辽、许褚、乐进、李典，勇不可当，虽岑彭、马武不可及也；吕虔、满宠为从事，于禁、徐晃作先锋，天下之奇兵；曹子孝世间福将：安得无人？”衡曰：“荀彧可使吊丧问疾，荀攸可使守墓看坟，程昱可使开门闭户，郭嘉可使白词念赋，张辽可使击鼓鸣金，许褚可使牧牛放马，乐进可取状读诏，李典可传书送檄，吕虔可磨刀铸剑，满宠可饮酒食肉，于禁可负版筑墙，徐晃可屠猪杀狗；子孝呼作‘要钱太守’。其余衣架、饭囊、酒袋！”操曰：“汝有何能？”衡曰：“上通天文地理之书，下晓三教九流之事，上致君于尧舜，下配德于孔颜。胸中治国安民之才，非可与俗论也！”时有张辽在侧，欲斬之。操曰：“不可。吾要一鼓吏，早晚朝贺，正可令衡充此役。”衡并不推辞，应允而出。孔融恐慌而退。张辽曰：“此等小辈，出言不逊，何不斩之？”操笑曰：“此人素有虚名，远近闻之。今若杀之，天下人谓我不能容物也。吾故令他为鼓吏以辱之。” 
　　时建安五年正月初一，朝贺已毕，操于省堂大宴宾客。令鼓吏挝鼓。旧吏云：“岁日挝鼓，必用更换新衣。”衡穿破衣而入，左右喝曰：“何不更衣？”衡脱下破衣，裸体而立，浑身皆露。坐客皆掩面。衡乃徐徐着裙裤，颜色不羞。却击鼓三挝毕。操叱之曰：“庙堂之中，何太无礼！”衡曰：“欺君罔上，谓之无礼。吾露父母之体，以显其清洁之名。”操曰：“汝为清，何人为浊？”衡曰：“汝不识贤，是眼浊；汝不读书，是口浊；汝不纳忠言，是耳浊；汝不通今古，是身浊；汝不容诸侯，是腹浊；汝怀篡国之意，是心浊。吾乃天下名士，用为鼓吏，是犹阳货害仲尼、臧仓毁孟子！欲成王霸之业，如此轻人，真匹夫也！”左右欲斩之，操曰：“吾杀竖子，是杀鼠雀耳。命往荆州为使，招安刘表，用汝为公卿。”备马三匹，拖衡上马，二人扶去。荀彧及众官商议，曰：“如衡到，不要起身。”衡至，下马入见，众皆端坐。衡放声大哭。彧曰：“汝哭为何？”衡曰：“行于尸柩之间，不容不哭！”众曰：“吾等死尸，汝乃无头！”众恨而散。 
　　衡到荆州，见刘表惟颂己德，实乃讥讽。表不喜，令去江夏见黄祖。祖不通经史，心性甚急。左右问表曰：“称衡戏谑主公，何不杀之？”表曰：“衡素辱曹操不杀，操收天下人心。故令作使于我，借我杀之，使我为害贤。吾今使往黄祖处安身，使操知之，谓我有智。” 
　　袁绍亦遣使至招刘表。表与众曰：“袁本初又遣使来，孟德差祢衡至，此何如？”韩嵩曰：“今两雄相持，择其善者而从之。今操善用兵进贤，人多归之，兵精势大，吾知先取袁绍，后收江汉；莫若举荆州以附操，操必重用主公：乃完全之策。”表曰：“差汝往许昌，观其动静，回报商议。”嵩曰：“君臣有所守，有所命。虽赴汤火，死无辞矣。主公若能上顺天子，下归曹操，使嵩可也；若持疑不决，嵩到京师，天子赐嵩官职，若不获归，则成天下之不义。望主公三思，无以负嵩。”表曰：“汝且先往观之，吾有高论。”嵩辞表，到许昌见操。操即封高为侍郎，零陵太守，令回荆州说刘表。荀彧曰：“韩高未有微功，何加重职。祢衡又无音耗，丞相遣而不问，何也？”操曰：“祢衡辱我太甚，故借表杀之，何必问焉！封嵩重职者，使香饵钓表也。”彧服其见。嵩回见表，称朝廷盛德，劝表降操。表怒曰：“汝怀二心，可斩！”嵩叫曰：“将军负嵩，嵩不负将军：”蒯良曰：“嵩未去。先言定。”表恕之。 
　　人报黄祖杀了祢衡。表问其敌（故），【对曰】：“黄祖与祢衡对饮，二人皆醉，祖问衡曰：‘许都有何人？，衡曰：‘大儿孔文举，小儿杨得祖。’祖曰：‘似我若何？’衡曰：‘汝是庙中之神，虽受祭祀，亦无灵验。’祖曰：‘汝以我为土木！”’遂斩祢衡。至死骂不绝口。胡曾诗云： 
　　黄祖才非长者俦，祢衡诛碎北江头。 
　　今来鹦鹉洲边过，惟有无情碧水流。 
　　刘表嗟吁，因此不顺操。曹操闻知祢衡被诛，笑曰：“舌剑反诛其身！”便欲兴兵问罪于表。荀彧谏曰：“袁绍未除，刘备未灭，而欲领兵江汉，是舍心腹而顾手足。可先灭袁绍，后除刘备，江汉一扫可平矣。”操从之，乃止。 
　　●曹操三勘吉平 
　　董承自玄德去后，与王子服等商议无计。自元旦朝贺，傲慢公卿，因感病回家不起。帝知承病，命医官吉平治疗。平到董家，用药数日，见承长吁短叹，平不敢问。 
　　时值元宵，承与吉平对饮。酒至半酣，承困倦就寝。忽梦见王子服四人到，承出接入。服曰：“大事谐矣。玄德结连袁绍，起五十万军，分十路杀来；马腾结连西凉韩遂，分兵二十万，从北杀来。操引兵迎敌，城中空虚。何不起五家童仆千余。今日大宴元宵，不可失此机会！将府围住，突入杀之。万民相助，承曰：“愿从公言！”唤家奴助战，承持枪上马，约会在内门进兵。夜至二更，众军皆到。承挺枪直入，见操大宴后堂，大叫：“操贼休走！”一枪刺去，惊觉，是南柯一梦。平向前呼曰：“汝欲杀操？”承惧不能答。平曰：“国舅休慌。平虽出入操门，忠心未尝忘汉。某听国舅梦中之语，已见真情。倘有用某之处，虽灭九族，亦无后悔！”承掩面哭曰：“只恐操使汝试我，吾不敢尽言。”平遂咬下一指为誓。承即取帝诏令观之，曰：“吾谋计不成，为玄德、马腾去了，因感成病。”平曰：“不用诸公费心：操一命在我手，早晚取之。”承问其故，平曰：“操常患头风，痛入骨髓，常召某医治。只消一服毒药，必然死矣。何必刀兵？”承起谢曰：“若如此，救汉社稷，皆赖君也！”吉平辞去。 
　　承心中暗喜，步入后堂，见家奴庆童与侍妾云英在暗中私语。承大怒，唤左右捉下，欲斩之。夫人劝免其死，各决杖四十，将庆童锁于冷房。庆童恨承，夤夜扭断锁，跳墙逃出，径来操府报知。操唤入，问其故，将庆童藏于府中执证。承以为庆童逃出远方。 
　　次日，操诈患头风，召平入用药。平暗思曰：“此贼合休矣：”藏毒入府。操诈卧床榻上，令平下药。平曰：“易也，一服可除。”交取银铫，当面煎药。药已半熟，平便下毒，亲自进上。操知有毒，迟慢不服。平曰：“宜乘热服之。”操曰：“汝读儒书，必知礼义。”平曰：“安得不知？”操曰：“君有疾饮药，臣先尝之；父有疾饮药，子先尝之。汝为我心腹之人，何不先尝而后？”平曰：“药皆真药，何必先尝？”情知事泄，向前揪住操耳灌之。操手一拨，药倾于地，砖皆迸裂。左右将平捉下。操笑曰：“吾岂有疾，特试汝耳。果有此心！”令健卒将平捆倒，操升堂问之，吉平面不改色，全无惧怯。操曰：“量你是个医人，更出入吾门下，安肯用毒害我？必有人唆你。”平大声叱曰：“汝乃欺君罔上之贼，谁不欲杀，岂独我乎！”操刑苦磨问，平曰：“是吾自要害你，安有人唆！今事不成，甘死无怨！”操怒，叱狱卒痛打，打得皮开肉绽，血满阶前。操恐打死无对证，交狱卒监禁将息。 
　　传令次日各官赴宴，承推病不去，王子服等皆至。酒行数巡，操曰：“筵中无可为乐，权与众官醒酒。”交狱卒带吉平于阶下。操曰：“众官看：此人连结恶党，谋害我；请听口词。”操令痛打，平晕绝于地，平睁眼骂曰：“操贼！不杀我，更待何时！”操曰：“可速指出同谋之人，吾免汝罪！”平曰：“汝恶过王莽，佞如董卓，天下人皆欲争啖汝肉！何独吉平？”操曰：“吾知先有七人，共汝八人。何不说出？”那王子服等面面相觑，如坐针毡。操见不招，令人牵吉平出外。操大怒曰：“交众官且散！”留下王子服、吴子兰、吴硕、种辑四人夜宴。四人大惊，立于阶下。操曰：“汝四人与董承商议何事？”服曰：“人情礼乐而已。”操曰：“白绢写者何字？”服等皆讳。操交唤庆童对证。服曰：“汝何处见来？”庆童曰：“回避了众人，和六人一处画字，如何赖得？”服曰：“此贼与国舅侍妾相通，不可听也。”操曰：“今晚自首，可恕你等；何相欺瞒！”令左右将四人收监。 
　　次日，引千余人径投承家探病。承只得出迎。操曰：“此忧国病耳！近知言（吉）平乎？”承曰：“不知。”操令左右：“牵吉平来！与国舅起病。”承大惊。吉平阶下大骂操曰：“欺君逆贼！” 
　　●曹操勒死董贵妃 
　　操曰：“平已曾扳（招），王子服四人吾已监下，尚有一人未获。”承不认。操问平曰：“谁使汝毒我？”平曰：“天使我除国贼！”操令打身上无容针之处。操曰：“你有十相（指），今无一指？”平曰：“嚼以誓杀国贼！”操令削九指。平曰：“尚有口可以吞贼，有舌可以斩贼！”操令割口割舌。平曰：“勿割吾舌，只得实招。当解吾缚，吾自说出。”操曰：“释之何碍？”平起望阙拜曰：“吾不能与国除贼，乃天数也！”撞阶而死。操交分四肢足（号）令。史诗赞曰： 
　　奋然分义胆，应不为功名。 
　　咬指投曹操，捐身救董承。 
　　有谋亲进药，何苦独遭刑。 
　　至死心如铁，谁堪比吉平。 
　　操见平死，令带庆童到。操曰：“国舅识否？”承骂：“逃奴原来在此！”操叱曰：“他首汝反，令来对证。”承曰：“何听逃奴之言？”操曰：“王子服等吾已擒下，皆招明白，汝尚抵讳？”叱左右拿下，差人往承卧房，搜出衣带诏书议状。操曰：“鼠贼敢如此！”捉全家尽监下。操回府，唤荀彧等议曰：“据此情理，吾当诛其君，择有德而立之。荀彧曰：“主公威服四海，号令天下，盖为汉家苗裔也。征讨有名，赏罚有制。往古今来，以绝议论。”操曰：“将董承全家老小，尽行诛戮不恕，以示于众。”彧曰：“丞相之意何如？”操曰：“不诬谋反，岂能诛族乎？” 
　　彧曰：“事已至此，释之恐难。”操意遂决。连夜收王子服等老小，供明反逆之罪。次日，押出斩首者七百余口，城内各官无不下泪。操带剑入宫来杀董贵纪。静轩诗曰： 
　　诛逆无成祸已招，冤魂七魄恨难消。 
　　非因操贼多机变，只恨天公祚魏朝。 
　　贵妃乃董承亲女，进献帝，有五个月身孕。当日帝在后宫，与伏皇后共论董承此去并无音耗，不知如何。忽见操带剑入宫，帝后大惊。操曰：“董承造反，陛下知否？”帝曰：“不知。”操曰：“忘了破指书诏？”帝战慄不能答。操令武士去捉贵妃，帝告曰：“董妃有五月身孕，望卿哀怜。”操曰：“尚留此为吾后患？”后告曰：“可贬入冷宫，待分娩，杀之未迟。”操叱曰：“汝留此逆种，为母报仇耶？”帝泣告曰：“乞全尸三（死），勿使彰露。”操令取白绢到。帝泣与妃曰：“卿于九泉之下，勿怨于朕。”泪于（如）雨下。操曰：“尚作儿女之态！”令武士牵出，勒死于宫门外。诗曰： 
　　跋扈奸雄震王威，美人魏（貌）遂落花飞。 
　　朝中天子如儿戏，何况区区董贵纪。 
　　操传令宫女曰：“但有皇亲外戚，不曾禀奏吾，辄入宫门者，腰斩。守御不严，同罪！”但是与董承来往者皆斩之，被告者不可胜数。内外官员，莫不交头接耳。操发三千心腹人充御林军，令曹洪总督。 
　　操与荀彧曰：“今诛董承等一千人，去吾大患。尚有马腾、刘备亦在数内，不可不诛。”彧曰：“马腾屯军西凉，不可轻取之，以书慰劳，勿使致疑，徐徐诱入京师可也；刘备在徐州，分布犄角之势，未可轻敌。操曰：“何为未可？”彧曰：“与明公争天下者，袁绍。今屯兵官【渡】，常有图许之心。若弃（我）东征刘备，必求救于绍。若绍乘虚来袭，何以当之？”操曰：“昔言刘备乃人杰，吾今信之。绍虽有心图许，志士怀疑不决，必不能动。何足虑哉？”彧曰：“绍虽无才，田奉、祖授、审配、郭图、逄纪、许攸之辈，皆有奇谋高见。倘绍信之，为祸非轻。”操尚未决。郭嘉自外入，操曰：“吾欲征东，奈有刘备之忧。”嘉曰：“目今刘备新整军旅，众心未附，丞相引兵击之，一战可擒。”操曰：“此机正合吾意！”起兵二十万，分兵五路来取徐州。 
　　●玄德匹马走冀州 
　　细作探知，报入徐州。孙乾径来下邳报关公，次去小沛报玄德。玄德遂与孙乾商议，乾曰：“必虽（须）求救于袁本初，方可解危。”玄德即修书命孙乾前去。乾至河北，先见田丰，具言此事。丰曰：“明日见主公再行商议。”次日，丰引孙乾见袁绍，绍慌出厕，形容憔悴，衣冠不整。田丰惊问曰：“主公今日何故如此？”绍曰：“吾命悬在旦夕，岂能论他事乎？”丰曰：“主公纵横天下，正当其时。何放出此言？”绍曰：“吾有三子，惟小者极称吾意；今患疮疾，将欲垂命。吾有何心用事乎？”丰曰：“目今曹操征刘备，许昌空虚，主公起兵乘虚而入。上保天子，下安黎庶，国之大幸。谚云：‘天与勿取，反遭其咎。’主公详之，可即起兵。”绍曰：“吾亦知如此，奈我心中恍惚，去必不利。吾子之中，惟三子生得最异，倘有疏危，悔之晚矣！”谓孙乾曰：“汝回见玄德，可具言其事。倘不如意，便来相投于吾，再有助汝之处。”田丰以杖击地，叹曰：“遭此难逢难遇之时，而有婴儿之病失此机会！大事去矣！” 
　　乾见绍不肯起兵，回见玄德，说如【此】。玄德泣曰：“此事奈何？”张飞曰：“大哥勿忧。弟献一计，必破操。操兵远来，人马困乏；不等下寨，今夜分兵两路去劫营。”玄德曰：“贤弟此见。亦按兵法。”依计而行。 
　　操引兵至小沛。忽起狂风，吹倒牙旗。操言：“作怪。”唤军马且住，与谋士商议：风从东南方来，吹折角上青红牙旗，单旗为角、双旗为门。荀彧曰：“单主刘备今夜来劫寨。”毛玠亦入见曰：“适来风吹折牙旗，必主贼兵劫寨。”诗曰： 
　　仁心帝王势孤穷，全仗分兵劫寨功。 
　　争奈折旗先有兆，老天何故纵奸雄？ 
　　操曰：“天垂报应。”分兵九队，留一队向前创立营寨，其余四方八面埋伏。是夜月色微明，玄德在左，张飞在右，分兵两队而进，留孙乾守小沛。 
　　先说飞在前突入操营，但见无多军马，只听四面喊声大举。飞知中计，便出营外。正东张辽杀来，正西许褚杀来，正南于禁杀来，正北李典杀来，东南徐晃杀来，西北乐进、东南夏侯惇、西北夏侯渊，八方团团围定。飞在垓心，正逢徐晃，交战数合，后面乐进杀来。飞突围而走，只有十数骑跟随。欲还小沛，又被操兵截住去路，望芒砀山而走。 
　　玄德正去劫寨，只听喊声大震，前面夏侯惇杀来，玄德突围而走，后面夏侯渊赶来。玄德回顾，只有二三十骑；遥望小沛城中火起，急弃小沛，投徐州，见隔河军多，玄德寻思无计，去投袁绍，权且依栖，捷径到青州城下叫门。吏问名姓，报知绍长子袁谭，谭见玄德，开门接入，问玄德败兵根由，遂留青州，发书告父。袁绍知徐州有失，差人来接玄德到冀州，袁绍离城二十里来接。玄德拜伏于地，绍忙答礼曰：“一向为小儿病，有失救助，心甚不安；今幸得见，大慰平生之想！”玄德曰：“孤穷刘备，久欲依托门下；今被操所攻，妻子失陷，想将军纳士如流，故不避羞惭，远来相投。万望收留，誓当补报。”绍大喜，并马入城，问（同）居冀州。 
　　操当夜弃了小沛，进兵攻徐州。糜竺、简雍守把不住，弃城而走。陈登献城。操入城，责陈珪父子杀车胄。珪力辩之。荀彧曰：“下邳城关羽保备家小。死据此城，务在速取，若迟缓，恐袁绍所窃。发兵诱羽出战，羽可擒矣。”操曰：“吾素爱羽人材武艺，力敌万人，欲得之以为己用。”郭嘉曰：“吾知关羽义重，必不肯降。先以兵围之，若事急，使人说之，必降矣。”张辽曰：“某与云长一面之交，某往下邳说羽来降。”程昱曰：“文远虽与云长有旧，吾观此人，非可以言说之。某有一计，使他进退无门，却用文远说之，云长自然归降丞相。”不知其计如何。



　　●张辽义说关云长 
　　曹操问程昱取下邳之计，昱曰：“云长有万人之敌，更与玄德意气深重，非智谋难取。可暗遣心腹数人，只做逃回，入下邳见羽，先种祸于城中；引羽出战，诈败诱入僻地，以兵断其归路，然后说之，必降矣。”操依计而行，令徐州降兵数十，径往下邳来投关羽。羽以为心腹人，并不疑。 
　　操令夏侯惇为先锋，引兵攻下邳。城下辱骂，羽大怒，引兵出城，与惇战数合，惇诈败。羽赶二十里，左有徐晃，右有许褚，截住又战。羽无心恋战，欲杀回城。只见箭如雨下，羽以刀拨之，又复杀回。惇兵围住，战至日晚，公到一座土山，引兵上山少歇。见操兵摆作长蛇阵围定土山。诈降兵在城内举火为号，操自引大军杀入下邳，羽见下邳火起，心中惊惶，连夜冲下山，几次皆被乱箭射回。 
　　至天晓，整顿下山，只见张辽上山。公迎之曰：“文远欲来相敌耶？”辽曰：“非也。想故人旧日之情，特来相告。”二人坐于山顶。公曰：“文远此来说关某否？”辽曰：“不然。想下邳、白门楼兄曾救弟，今日弟安得不救兄也？”公曰：“文远将欲助吾耶？”辽曰：“亦非也。”公曰：“既不助我，来此何干？”辽曰：“今玄德不知存亡，翼德未知生死，众已散失。曹相已破下邳，军民无恙，玄德家眷差军护之，惊扰者，斩。丞相如此相敬，特来报兄。”公曰：“吾视死如归！吾当下山死战矣！”辽笑曰：“此言岂不为万世之耻？”公曰：“吾仗忠义而死，岂为万世之耻？”辽曰：“兄今尽死，其罪有三。”公曰：“何三罪？”辽曰：“当初使君与兄结义，誓同生死；今使君散失小沛，兄守下邳，兄死战于此地，倘使君复出，望兄相助，兄不在，岂不负孤主而忘当年之誓？误主丧身，诚为不义。其罪一也。兄深明《春秋》，以义为重，今使君家眷命兄保护。今城已破，受人之托，不能终人之事。自言视死如归，岂不误人所托？其罪二也。兄武艺超群，当为国家出力，不思匡扶汉室，拯救生灵，徒赴汤火，成匹夫之勇。上不能救主，下不能安民，岂得为义？罪之三也。弟不得不告兄熟思之。”公沉吟曰：“汝欲某如何？”辽曰：“今四面皆曹兵，兄若不降，必有一死。且暂降曹，打听使君消息，却往寻之：一者可保夫人，二则全其大义，三可保身。有此三便，兄宜详之。”公曰：“弟善言回告，吾有三事。丞相若从，即当卸甲；如其不允，吾宁受三罪而死。”辽曰：“丞相宽洪大量，何所不容，愿闻三事。”公曰：“吾与皇叔说誓，共扶汉室，降汉不降曹。凡有杀戮，不禀丞相；二者，二嫂在彼处，请给养赡，上下人等，不许到门；三者，知吾主去向，不惮千里，便当辞去。如其不允，不可望降！文远善言代吾回报。” 
　　张辽辞，下山见操，说知三事。操怒曰：“二件可从，后去寻兄，此事难容。吾养羽何用？”辽曰：“不闻豫让为主智伯而报仇，赵襄子杀之而亡其身。玄德待云长，不过厚恩耳；丞相亦以厚恩结其心，何忧其不久留也？”操曰：“汝言甚当，吾从此三事。” 
　　辽复上山见公，从其三事。公曰：“如此，且请退军，待吾入城见嫂告明，即便来降。”辽回见操言之。操令退军三十里。荀攸曰：“恐羽有变。”操曰：“吾知云长忠义，必不爽信。”军退，公入城，见人民安息，径入府中见二夫人，拜哭于地。二夫人曰：“皇叔今在何处？”公曰：“不知去向。”二夫人曰：“叔何痛哭？”公将降操根由诉知，曰：“末敢擅便。自知无颜见嫂，是以垂泪。”夫人曰：“昨日曹兵入城，我等大惊，谁想安堵如故。叔叔既已领诺，何必问乎？恐后不容去寻皇叔。”公曰：“嫂嫂放心，关某身在，必当见主。丞相出语为令，若有反复，谁肯从之？”夫人曰：“叔宜裁处，勿得有误。” 
　　公乃引兵来降，操出辕门迎接。公入拜操，操忙答礼。公曰：“败兵之将，深感丞相不杀之恩，安敢受答拜之礼？”操曰：“将军乃忠义之士，某乃汉相，君为汉臣；虽名爵不等，敬公之德耳。”公曰：“文远代禀三事，望乞允诺。”操曰：“吾言取信于天下，安敢失信！”公曰：“故主若在，必往寻之，恐不及辞。”操曰：“玄德若在，任从公去。”云长礼谢。操设宴款待。 
　　次日，操回兵。公收拾车仗，请二嫂上车，引军护送到许昌。操拨一府与公住居，公分一宅为两院，内门拨军守之，公自居外宅。 
　　次日，操引公见帝，帝封公为偏将军。公谢恩归宅。操设大宴，以客礼待公，送绫锦百匹，公俱送与二嫂。操三日小宴，五日大宴；上马锭金，下马锭银。送美女十人以事公。公不能辞，将美女送入伏侍二嫂。金银缎匹公写月日尽封于库。公三日入内门外躬身施礼，问“二嫂安否”；二夫人曰“不必叔叔忧虑”，公方敢退。 
　　一日，操见公穿绿袍已旧，做新锦袍一领以赐之。公受，穿于内，以旧袍遮之。操曰：“云长何俭耶？吾为汉相，岂无一袍与汝，何以旧袍蔽之。”公答曰：“旧袍乃兄皇叔所赐，常穿于外，如见兄面，岂以丞相之新赐而忘兄之旧赐乎？”操叹曰：“真义士也！”心中不悦。关公回府，忽报：“二夫人哭倒于地，不知何事。”关公慌忙整衣入内门拜问，二夫人起身，哭出曰：“叔叔请起！” 
　　●云长匹马刺颜良 
　　甘夫人曰：“我夜梦皇叔身陷土坑，多想死于九泉之下。”公曰：“梦寐之事，不宜信之。”再三宽慰。值操请公赴宴，公乃辞去。 
　　操见公有泪容，问其故。公将嫂梦告之，操笑而解之，公频以酒醉，于（自）绰其髯曰：“生必报国而见兄，不然，徒为人也。”操曰：“公髯有数乎？”公曰：“约有数百根。每至冬月，约退三五根。夏月却以皂纱裹之，恐其断也。”操取纱锦二十端作囊，送公裹髯。 
　　次日早朝，帝见关公以法（纱）锦袋垂于胸前。帝问之，公奏曰：“臣髯颇长，丞相赐囊贮之。”帝命当殿披拂，过于其腹。帝曰：“真美髯公！”因此朝廷呼为“美髯公”。 
　　操见公得所赐，未尝欢喜。一日，宴散，操送公出府，见公马瘦，问之。公曰：“贱躯颇重，马不能称，故瘦。”操令牵匹马来。操曰：“公识此马否？”公曰：“莫非吕布‘赤兔’乎？”操曰：“然。吾未尝敢骑，非公不称。”和鞍奉之，公喜拜谢。操曰：“吾屡赐美女、金银，未尝下拜；今赐马而拜之：何轻人而贵马？”公曰：“某知此马日行千里，今喜得之，若知兄长下落，可一日得见兄面矣。”公谢，跨马而去。静轩诗曰： 
　　威倾三国著英豪，一宅分居义气高。 
　　奸相枉将虚礼待，将军降汉不降曹。 
　　操唤张辽曰：“吾待云长不薄，何故只怀去意？”辽曰：“容某去探其情回报。”辽来见公曰：“荐公在丞相处，不曾落后乎？”公曰：“深感丞相待某甚厚。但吾身在此，心在兄处。”辽曰：“兄言差矣。凡丈夫处世，不分轻重？吾想玄德待兄，不过于丞相，何故只怀去心？”公曰：“蒙丞相待吾甚厚，奈我与皇叔，誓同生死。容我立功以报丞相。”辽曰：“若玄德已亡，兄何所归？”公曰：“愿相从于地下矣。”辽告别，自思曰：“若以实告曹公，恐伤他性命；若不实告，又非事君之道。操，君父也；羽，兄弟也。以兄弟之情，而瞒君父，此不忠也。遂以实告，言云长欲与玄德生死同处，必难留此。操叹曰：“事主不忘其本，天下之义士也！”辽曰：“必立功以报丞相，然后方去。”操曰：“仁者之人也。”荀彧曰：“若不教云长立功，未必便去。” 
　　却说玄德在袁绍处，旦夕烦恼。绍曰：“玄德何故常怀忧也？”玄德曰：“二弟不知音信，妻小陷在曹贼；上不能报国，下不能保家：安得不忧？”绍曰：“吾欲进兵攻许昌，何如？”田丰谏曰：“操善用兵，未可轻图。不如保守，以待天时。外结英豪，内修农事，招精锐之兵：不过三年，可坐而取也。今舍妙胜之策，而决成败于一时，恐不如意，悔之无及。”绍问玄德曰：“丰劝我固守，何如？”玄德曰：“弄笔书生不乐征战，坐食俸禄，使将军失去大义。”绍只顾点兵，丰又谏，绍曰：“汝等弄文轻武，使我失其大义！”丰叹曰：“屡谏不听，此行必败。”绍怒，欲斩奉。玄德力劝，绍囚奉于狱中。移檄州郡，各请相助。祖授见丰下狱，尽将家财散于宗族，曰：“今吾随军出征，存亡未保！”众皆下泪送之。 
　　绍令大将颜良为前部，攻白马。祖授谏曰：“颜良性僻，虽勇，不可独任。”绍曰：“吾之上将，谁可料之。”兵至黎阳，刘延告急许昌。操起兵拒敌。关公票曰：“某愿为前部，立功以报之。”操曰：“未敢劳烦。早晚相托。” 
　　操引军三十万，分作三队，于土山扎住，颜良兵十万，排成阵势。操见骇然，谓吕布旧将宋宪曰：“吾闻汝乃猛将，何不出战。”宪上马，与颜良战三合，被良斩之。操曰：“真勇士也！”魏绩曰：“良杀我同伴，愿去报仇！”与良战一合，又被斩之。徐晃出马，与良战二十合，败归本阵。 
　　连折二将，心中纳闷。程昱曰：“某荐云长，可敌颜良。”操曰：“恐他立功便去。”昱曰：“丞相又爱又疑。使两强相并，如胜则重用，败则决疑。”操曰：“然！”即差人取公。公闻大喜，来辞二夫人。夫人曰：“此去打听皇叔消息。”公曰：“专为此事。”径至白马来见操。 
　　操将败军告知。公曰：“容某观其动静。”操置酒相待。忽报颜良搦战，操引公上土山望之。操与公曰：“河北人马，如此强盛。摩盖之下，乃颜良也。”公见良绣袍金甲，相貌威风。公与操曰：“某观颜良，插标卖首！”操曰：“不可轻视。”公起身曰：“某虽不才，愿于十万军中取首来献。”辽曰：“军中无戏言！” 
　　公曰：“牵马来。”跑下土山，河北军见如波开浪裂，公直杀人。颜良正坐摩下，见公到来，却欲问之。马（已）将颜良砍于马下，割其首级，众将心胆皆破，抛旗弃鼓而走。公飞马出阵，如入无□□□（人之境），河北兵将谁敢近前？关公回寨，众将称贺。操曰：“将军天威也！”公曰：“某何足道哉！吾弟□□（燕人）张翼德，于百万军中取上将之头，如探囊取物！”操大惊，回顾左右曰：“今后若遇翼德，势不可敌。”令书于衣襟记之。史官诗曰： 
　　十万雄军莫敢当，单刀匹马刺颜良。 
　　只因玄德临行语，致使英雄束手亡。 
　　又单道张翼德，诗曰： 
　　来往军中胆气高，平欺许褚胜张辽。 
　　又夸翼德真英雄，致使当阳喝断桥。 
　　良败军回至半路见绍，报知根由。绍慌问曰：“此人是谁？”祖授曰：“必是玄德之弟关羽。”绍怒，叱玄德曰：“汝弟云长斩吾爱将，必通谋反！留汝何用？推出斩之！” 
　　●云长延津诛文丑 
　　玄德面不改容，曰：“明公何听一言而绝旧日之情乎？备自徐州失散，安知云长何在？天下多少同姓同貌，岂得赤面使刀者即吾弟也？明公详之。”绍听罢，便责祖授曰：“误听汝言，险杀爱弟。”遂与玄德议报颜良之仇。帐下文丑曰：“颜将军乃吾兄也，某愿去为良报仇！”绍与军十万，直渡黄河。祖授谏曰：“行兵之要，胜负变化，不可不详。”绍怒曰：“皆是汝等迟缓军心，有误大事。岂不闻兵贵神速？”授出叹曰：“上盈其志，下务其功。悠悠黄河，吾其济夫？”遂托病不出。玄德曰：“今备久蒙大恩，无可报效，愿与文将军同行。一者报公之恩，二者就探云长。”绍喜，唤丑与玄德同行。丑曰：“玄德屡败之将，恐于军不利。”不愿同行。绍曰：“吾见玄德才能，可与同去。”丑曰：“主公要他同去，分三万兵与他为后。如其无功，可自治罪。某引七万军先行，绍从之。 
　　操奏知云长立功，帝封公为寿亭侯。操铸印，使辽送关公，公看印不受。辽曰：“据兄之功，封侯何多？”公曰：“功微不堪领此名爵。”再三推辞。辽资印回见操，操曰：“吾失计较。”铸‘汉寿亭侯之印’，再使辽送去。公视印，笑曰：“丞相知我意也。”遂拜受之。 忽报袁绍又令大将文丑渡黄河，操先使人移徒居民于西河。操令粮草车先行，以后军作先锋守之。吕虔曰：“粮草前而兵居后，何意？”操曰：“粮草在后，多被抄掠。故令在前。”虔曰：“倘遇敌军，守粮者不敢战，必误大事。”操曰：“吾料军到，又作理会。”虔心疑未决。操兵至延津，闻前军发喊，报河北文丑兵至，将粮草军俱已赶散。操叫退军河北，军又断其路。操军散乱，操以鞭指南阜土山可以避之。操军急奔土山。操令军解衣卸甲，尽放其马。文丑军至，众将曰：“贼至，奈何？急收马匹，退回白马！”荀攸止曰：“此正好饵贼，何退之？”文丑军得车仗，又来抢马。军士不分队伍，自相离乱。操令军一齐下山击之，丑军大乱。河北军只图取物，无心肠杀。文丑拨回马走。操曰：“文丑败走，谁去擒之？”张辽、徐晃飞马而去。丑见二将赶来，拈弓搭箭，张辽急低头，箭中盔缨。辽大怒，拍马赶来，坐下马被丑射中面门。跪下前蹄，张辽落地，却得徐晃接住厮杀。晃敌不住，拨回马走。 
　　文丑沿河赶来，忽遇关公，交战三合，文丑绕河而走。公马乃千里龙驹，早已赶上将丑斩于马下。静轩诗曰： 
　　誓把功勋建，须将恩义酬。 
　　奋身诛虎豹，用命统貔貅。 
　　白马颜良死，延津文丑休。 英雄如有此，不负寿亭侯。 
　　操见公斩了文丑，河北军落水死者无数。公引十数骑，东冲西突，正杀之间，玄德兵到。前军报说：“又是赤面长须的斩了文将军！”玄德急拍马来看，隔河望见阵中红旗上写着“汉寿亭侯关云长”七字。玄德暗谢天地曰：“原来云长却在操处！”欲去相见，被曹兵拥来，只做败兵走回。 
　　郭图、审配见绍，曰：“今文丑又是关羽杀了！”绍大怒，曰：“大耳儿！焉敢如此！”绍令将玄德斩之。玄德曰：“某有何罪？”绍曰：“汝使关羽杀吾二大将！”玄德曰：“容申一言而死。操与备有仇，备今虽败，必有复仇之日。今知某在明公处，’同力攻曹，特使羽诛二将，公知必怒：此是借公手而杀备，断绝仇人也。愿明公思之。”绍曰：“玄德之言是也。使我【受】害贤之名？”请玄德上帐。玄德曰：“明公宽大之恩，无可补报，欲令一心腹陈震持书去见云长，星夜来辅佐明公，共诛曹贼，以复二将之仇。何如？”绍喜曰：“吾得云长，如颜良、文丑复生也！”绍令退军阳城，按兵不动。 
　　操令夏侯惇督兵守官渡隘口，操班师回许昌。与吕虔曰：“昔日吾以粮草在前，乃饵敌之计，惟荀攸知之。”正饮宴间，忽报：“汝南黄巾刘辟、龚都，甚是猖狂。曹洪屡战不胜，乞发勇将救之。”云长曰：“某愿去破汝南贼寇。”操曰：“云长建立大功，未曾重谢。”公答曰：“某久闲必生疾病，愿再一行。”操许之，与军五万，令于禁、乐进为副。荀攸曰：“云长常怀去心，倘知刘备消息，必去。不可频令出军。”操曰：“再不交临敌矣。” 
　　公领兵至汝南下寨。当夜，营外捉得两个细作，入寨见云长，云长灯下认是孙乾。 
　　●关云长封金挂印 
　　公叱退左右，问孙乾曰：“玄德兄在何处？”乾曰：“自徐州失散，飘泊汝南，幸得刘辟收留。近闻主公在袁绍处，乾欲往见。今刘辟、龚都欲则顺助绍破曹。今知将军在此，刘辟令小军引路，交某为细作，来见将军。明日献功与将军，早奉二夫人与皇叔相见。却来汝南，又作远图。”公曰：“既兄在袁绍处，吾必星夜而往。恨我斩绍二将，恐事有变。”乾曰：“某先往探之，来报将军。”公曰：“吾见兄长，万死不辞。今回许昌辞操。”当夜送孙乾去了。于禁、乐进不敢问公。 
　　次日，公引兵出阵日：“汝等何故背反朝廷？”龚都曰：“汝背主之人，何敢责人！”公曰：“我何背主？”都曰：“玄德在袁绍处，汝从操，何也？”公曰：“乱言！”舞刀向前。龚都便走，回身谓公日：“故主之思，不可忘也。我让汝南，诈败走散。”公会其意，夺得州县，安民了，班师回许昌。曹操出城迎入，设宴待公。 
　　公辞回宅，参拜二嫂于门外。甘夫人曰：“叔叔二次出兵，知皇叔音信否？”公曰：“未也。”公退。二夫人痛哭甚哀，甘夫人曰：“想皇叔休矣！”一个随行军士听知，于内门外曰：“夫人休哭，主人见在袁绍处。特来告知。”二夫人召云长入，责曰：“皇叔未曾负汝，今受曹操恩爵，忘却旧日之义。我姊妹忧愁欲死，叔享荣贵，可借汝剑，斩我二人首级，免叔疑碍。”公顿首泣曰：“兄委实在河北。未报尊嫂，只恐内走泄。容某早晚辞曹而去。”夫人曰：“叔宜上紧，不可迟缓。”公追思，辞回不定。于禁已告操曰：“云长已知刘备在河北。”操令张辽探知公意。张辽入贺曰：“闻兄在军中知玄德音信，特来贺喜。”公曰：“故主未见，何喜之有？”辽曰：“兄看《春秋》管、鲍之义，兄与玄德结交，何如？”公曰：“吾与玄德生死之交：生则同生，死则同死。非管、鲍之可比。”辽曰：“吾与兄结交，比玄德何如？”公曰：“吾与汝邂逅相遇，若遇吉凶则相救，逢患难则相扶。岂比吾与玄德生死之交？”辽曰：“向日玄德在小沛失利，缘何不死战以保之？”公曰：“彼时吾未知兄生死。若玄德死，吾岂能独生乎？”辽曰：“今玄德在河北，兄往从之否？”公曰：“昔日之言，安肯负之？文远虽达意，容某辞丞相而行。”静轩诗曰： 
　　月缺不改光，剑折不改钢。 
　　月缺魄易满，剑折复铸良。 
　　势力压山岳，难屈志士肠。 
　　男儿有死节，可杀不可量。 
　　辽将公言回告曹操，操曰：“吾自有计留之。” 
　　云长正坐之间，忽报有故人相访。公请入，问其姓名。其人曰：“某乃袁绍部下陈震。公大惊，喝退左右。震取书一缄献公。公视之，乃玄德书也。书曰： 
　　备尝谓古之人恐独身不能行其道，故结天下之士，以友辅仁。得其友则益，失其友则损。备与足下有桃园结义之交，虽不同生，誓以同死。今何中道而割恩断义？君欲立功名、图富贵，愿献首级以成全功。书不尽言，以待来命。 
　　公看书毕。哭曰：“某非不欲寻兄，奈不知其所，安肯事曹而图富贵？”震曰：“玄德望公，泪不曾干。公既仗义，何不归之？”公曰：“人生天地间，无始终者，非丈夫也。吾昔日降操，先议：‘兄在，则吾去之。’操曾许之。已立功三件以报其恩，吾来时明白，去时不可不明白。”震曰：“倘曹公不放将军，当何如哉？”公曰：“吾宁就死。岂肯久留此地！”震曰：“公速作回书，免致玄德公之望。公作回书曰： 
　　羽闻义不负心，忠不顾死，是大丈夫之志也。羽自幼读书，粗知义礼。昔羽守下邳，内无积粟，外无援兵。欲尽死节，奈有二嫂之重，未敢断首碎躯，死于沟壑也。近自汝南方知信息。容面辞曹公，奉送二嫂回也。昔日降汉之时，已曾预言，今立微功以报，不容不从。忽得兄书，视之若梦。羽若怀异心，天地可表。 
　　陈震得书辞去。公来相府辞操，操知其意，乃悬回避牌于门首。公见，怏怏而回，收拾一辆小车，选旧跟从者二十人，早晚伺候。甘夫人问曰：“近日行藏如何？”公曰：“只在早晚辞丞相，便请嫂嫂上车。”将丞相原赐金银尽皆留存库中。夫人日：“叔宜上紧，切勿迟慢。”公连往相府数次，又挂回避牌，皆不放参。公往张辽家相探，欲言此事。辽托疾不出。公思之曰：“此是丞相不容我去。大丈夫既已欲去而不动，非大丈夫也。”即写辞书以达曹相云： 
　　汉寿亭侯关羽谨诚再拜奉书：羽生于汉朝，少事皇叔，誓同生死。昔者下沛失据，许降丞相。所请三事，已颁恩诺，羽所以归焉。拔擢过望，量实难当。只今探知故主见在袁绍处为寄客，使羽旦夕不安。三思丞相之恩，深如沧海；还念故主之德，重若丘山。去之不易，住之实难。事有先后，当还故家。尚有余恩未报，他日以死达之。乃羽之志也。谨书告辞，幸希钧鉴。 公将屡次所赐金银，一一封记，挂寿亭侯印于库中。平明请二夫人上车，男女二十余人服侍。另差人于相府下书。提刀上马，护送□（车）出北门。门吏阻住，公皆喝退，令车先行：“但有追者，吾自当之。”门□□（吏告）知操，将辞书呈上。众皆愕然。 
　　●关云长独行千里 
　　操诸将中只有蔡阳不服关公，常有谗谮之心，挺身出曰：“某愿生擒羽，回献远相。”操曰：“羽事主不忘其本，乃天下之义士；来得清，去得明，天下之大丈夫。汝等皆可学之也。”□□（乃回）府。有诗曰： 
　　刺良恩已报曹公，辞魏归刘两尽忠。 
　　威镇许昌谋涉远，当时义勇有谁同！ 
　　□（曹）操喝退蔡阳。程县曰：“关羽不辞丞相，不奉钧旨，何如？”操曰：“使归□□（故主），以全其义。”丞相能舍之，诸将皆不平。”操曰：“何为不平？”县曰：“羽□（有）三罪，以致众怒。且羽昔守下邳，事急来降，丞相拜为偏将军，深恩极厚。一旦弃丞相而去，不能尽忠，其罪一也。不得丞相之命，飘然而去，欲杀门吏，不遵国法，其罪二也。知故主之微音，忘丞相之大德，乱言片楮，冒渎钧威，其罪三也。今若归袁绍，是纵虎伤人。令蔡阳赶上杀之，以绝后患。”操曰：“吾曾许羽，若追而杀之，天下人皆以我为失信！彼各为其主，不可追之。” 
　　宋宪诗曰： 
　　功成自合归玄德，解印封金离许昌。 
　　不羡金银光照室，为思恩义重如山。 
　　人言俊杰千年少，我道将军万古无。 
　　不是追兵无壮气，曹公原重去时书。 
　　后言曹公好处，平生不杀玄德，不追云长。诗曰： 
　　三国初争势未分，独公谋策最机深。 
　　不追关将令归主，便是中原霸业心。 
　　操曰：“吾赐金帛，彼皆留还，此是云长千金不易其志，此等之人，吾深敬之！”昱曰：“倘后为患，丞相休怨！”操曰：“云长非负义之人。”昱曰：“彼各为主，岂容人情。”操曰：“想云长去不远，吾一发结识他，做个人情。”即令张辽单骑先去留住，赠金一盘为路费，绣袍一领做秋衣。却说云长所骑赤兔马，按住丝缰，缓缓而行。背后有人叫：“云长慢行！”公自思：“呼我字者，必不害我。”交车仗先行。回头视之，见张辽拍马而至。公曰：“文远莫非来擒我？”辽曰：“某身无片甲，手无兵刃，何必生疑？丞相知兄远行，特来相送，并无伤害之心。”公曰：“丞相此来，必有恶意。”辽曰：“丞相有言，‘彼各为其主’，与兄自去，以全其义。先令某来留住兄长。”公曰：“便是丞相铁骑，吾单骑决一死战！” 
　　立马于桥上望之，见操引二十余骑飞奔前来，背后是许褚、徐晃、于禁、李典。操见公立马于桥上，令诸将摆开。公见诸将无军器，因此放心。操曰：“公何故行之太速也？”公马上欠身施礼，曰：“羽先禀丞相，故主在袁绍处，不容不去。屡辞丞相，不见放参，故拜书告辞，望丞相勿忘旧日之言。”操曰：“吾欲取信于天下，安肯有负前言。恐将军欠盘费，特具相送。”令许褚托过黄金一盘。公曰：“屡蒙恩赐，尚有余资。留此黄金以赏战士，关某途中不劳恩赐。”操曰：“别无他物，少酬大功万分之一耳。”公曰：“深感丞相大恩，虽有微劳，不足补报；异日云萍相会，别当酬答。”操叹而答曰：“云长忠义士也，恨吾无福相从。今将锦袍一领，略表寸心。”请将军下马穿上，许褚双手捧袍向前。公恐操有变，不下马，用刀尖挑起锦袍披于身上，勒马回头转身称谢：“蒙丞相赐袍。”下桥望北而去。许褚曰：“此人无礼太甚，可去擒之！”操曰：“彼一人一骑，吾二十余人，安得不怀疑乎？吾言已出，不可追之。”遂引众将回城，操于路叹曰：“汝等众将当效云长，以成万世之清名也！”史官有诗赞云长曰： 
　　将军降汉不降曹，千里寻兄不惮劳。 
　　送别许都城外路，刀尖挑却锦征袍。 
　　关公来赶车仗，约行三十里不见车仗。云长慌走，勒马四下寻之。忽见山头一人约年二十有余，黄巾锦衣，提枪匹马引百余人下山大叫：“云长且住”。公问曰：“汝何人也？”其人下马，拜伏于地。公恐是诈，勒马停刀，问曰：“壮士，头（愿）通姓名。”其人曰：“某乃襄阳人，姓廖，名化，字元俭。因汉末世乱，流落江湖劫掠自给；聚五百余人。恰才同伴杜远下山，误将两院夫人劫掳上山。吾问从者，云是大汉刘皇叔夫人。吾即下拜，问其来意，为说将军盛德，吾即欲送下山来。杜远出言不逊，被谋杀之，献首级与将军请罪。”公曰：“二夫人何在？”化曰：“恐人伤害，留在山中。”公交急取下山。 
　　须臾，百余人簇拥车仗到来。公下马，停刀叉手于车前，问候曰：“嫂嫂受惊，羽之罪也！”二夫人曰：“若非廖将军保全，几被杜远之辱。”公问左右曰：“廖化怎生救夫人？”左右曰：“杜远劫上山去，就要与廖化各分一人为妻。廖化乃问其跟脚，好生拜劝；杜远不从，却被廖化杀之。”公却拜谢廖化。化欲令部下入护送关公。公寻思此人终是群盗，若用为伴，被人耻笑，公辞谢曰：“感承厚意。奈某与曹公说口誓，愿千里独行。日后相逢，必当重谢。”廖化拜送金帛，公不受。化拜辞，引人伴回山去了。 
　　公将操赠袍事告知二嫂，遂随车仗而行。渐渐天晚，投一孤庄安歇。庄主出迎，头髯并白，问公姓名，公向前施礼告以姓名。老人曰：“莫非斩颜良、文丑者乎？”公曰：“然也。”老人大喜，便请入庄。公曰：“车上有二夫人。”老人即呼妻女出，请二夫人下车入草堂，关公叉手立于二夫人之侧。老人请公坐，公曰：“尊嫂在上，安敢坐也。”老人曰：“将军异姓，何如此之敬也？”公曰：“某与刘皇叔、张翼德桃园结义，誓同生死。二嫂相从于兵刃之中，未尝敢缺礼。”老人曰：“将军，天下义士也！”遂令妻女于草堂上相待夫人，老人于小斋待关公。公问姓名，老人曰：“吾姓胡，名华，桓帝朝为议郎，致仕归家。小儿胡班，在洛阳太守王植手下为从事。将军必从此处经过，就付书与小儿相会。”公求华书，遂告以辞曹公之事。胡华感叹不已。当夜，二夫人宿于正房，关公秉烛坐待。 
　　天明，胡华相待早膳。关公请二夫人上车，辞别胡华，公提刀上马，投洛阳来。前到一关，名东岭关。 
　　●关云长五关斩将 
　　且说把关将姓孔，名秀，乃曹操部将，领五百军在东岭把隘。军士报知孔秀，秀提剑出关，喝关公下马，公只得下马与施礼。秀曰：“君将何往？”公曰：“已辞丞相，往河北寻兄刘玄德。”孔秀曰：“河北袁绍，正是丞相对头。将军此行，必有来文。”公曰：“因行忙速，不曾讨得来文。”秀曰：“若无来文，将军且住关下，待我差人禀过丞相，方可放行。”公曰：“待汝去禀丞相，却不耽搁我行程。”秀曰：“一日不禀，且住一日；一年不禀，且住一年。”公怒曰：“何如此也？”秀曰：“法度所拘，不容不如此。当今乱世，龙争虎斗之时，若无来文，枉说英雄！”公曰：“汝不放我去？”秀曰：“汝要过去，留下老小质当。”公大怒，约退车仗，提刀直取孔秀。秀慌退入关，挺枪出迎，被公斩之。众军便走。公曰：“军士休走。吾杀孔秀，与汝等无干。”众军拜与马前。公曰：“借汝众将之口，往许昌告说，丞相尚亲自饯行，孔秀故相拦截，欲杀害我，吾故斩之。” 
　　遂过关，望洛阳进发。军士报知太守韩福。福急聚众将商议。牙将孟坦曰：“既无丞相文凭，即系私行；若不阻挡，必有罪责。”韩福曰：“关公勇猛，难以迎敌。颜良、文丑尚自被诛，用何计擒之？”孟坦曰：“先将鹿角丫扎住关口，待他来时，小将和他交锋；太守与高阜上暗箭射之，仍伏军士于左右。如坠下马，即擒之，解赴许昌，必得重赏。”商议已定，人报关公车仗已到。韩福引兵，摆在关口。这关是平地创立，韩福弯弓带箭，挥鞭问公何往。见无来文，乃对公曰：“吾奉丞相钧令，镇守故都，专一盘诘往来奸细，汝无文凭，即系私逃！”公怒曰：“孔秀当我，被吾斩之。汝又阻吾，欲寻死也？”福令孟坦出战，公约退车仗，与坦战不二合，坦拨马便走。欲诱关公，谁知公马日行千里，走若星飞，赶上脑后一刀，砍孟坦两半。福见砍了孟坦于门首，尽力一箭，正射中公左臂。公将口拔出箭来，血流不止。飞马径取韩福，福急退不得，被公斩之；杀散众军，保护车仗出关。 
　　公割帛勒住箭疮，于路恐人暗算，不敢久住，连夜投把水关来。把关将卞喜善用流星鎚，原是黄巾余党，后从曹操，拨来把关。 
　　福军报知卞喜，喜思一计，就关前有座山寺，名镇国寺，是汉明帝御前香火院，董卓时废了。曹操使韩福新修重建。卞喜就寺中埋伏刀斧手三百人，击盏为号，要害关公。卞喜出关，迎接关公。公见卞喜来迎，下马施礼。喜曰：“将军名震天下，谁不仰慕？今归皇叔，以全大义。”公将斩孔秀、韩福之事告之。喜曰：“将军杀者是也。某见丞相，代禀此事。”公大喜，同上马。 
　　过了汜水关，到镇国寺前下马。众僧鸣钟出迎。数内有一长老却与公同乡，法名普静。已知卞喜之意，向前问讯，公下马答之，静长老曰：“将军离蒲东几十年？”公曰：“已二十余年矣。”普静曰：“还认得贫僧否？”公曰：“因离家多年，不能相识。”静长老曰：“贫僧与将军家只隔一条河，实同乡人也。”卞喜见普静长老说乡曲故事，只恐走泄，忙叱之曰：“吾欲请将军赴宴，汝僧人何多言也！”公曰：“乡人见乡人，安得不叙旧情也？”长老请方丈待茶。公曰：“二夫人在车上，宜先献之。”普静令取茶先献夫人讫，后以手指内，以目顾盼。公知其意，唤左右提刀在手。见两壁埋伏刀手，公喝曰：“吾以汝为好人，尚敢如此！”喜知事泄，叫左右下手。有胆大者向前，皆被公斩之。卞喜绕廊而走，暗取飞鎚打公，公把刀背拨开，赶上将卞喜砍于廊下。公急出看二嫂。早有军人远远围住。见公来，四散奔走。公拜谢静长老曰：“若非吾师，几被此贼所害。”长老曰：“贫僧此处难容，收拾衣钵往他处。”别公而去。 
　　公护送车仗，望荥阳来。太守王植出关，喜笑迎公，曰：“将军路途驱驰，夫人车上劳苦。请入馆驿暂歇一宵，来日登程。”公见王植意甚殷勤，请二嫂入城，见驿中皆已铺陈齐备。王植请公赴宴，公曰：“尊嫂在上，不敢饮酒。”植坚请，不去，却送酒食至馆中。公见行路辛苦，请二嫂正房歇定，从者各自安歇，公亦解甲稍歇。 
　　王植密唤从事胡班听令，曰：“关羽背丞相而逃，又夺关斩将，其罪不轻。奈羽勇猛难敌，今夜三更点一千军，围住馆驿，一人一个火把，烧断外路。四围放火，不问是谁，尽皆烧死。” 
　　胡班寻思：“我不识云长何如，入内观之。”见公在堂上观书，左手绰髯，班见，大惊曰：“真天人也！”公曰：“何人？”班入拜曰：“王太守从事胡班。”公曰：“莫非许昌城外胡华之子否？”班曰：“然。”公唤从者，取华书付班。班看毕，叹曰：“险害忠良！”遂入，报知所害之由：“将军急收拾出城。”公大惊，急请二嫂上车。公提刀上马，尽出驿庭，果见军士各执火把俟侯。公到城门，将城门砍开，催伴急行。 
　　王植引人后面赶来。公曰：“吾与汝无仇，何令人烧我？”被公将植砍为两段。人马走散，公随车而行。后知胡班被王植家人所杀。 
　　公行过滑州，人报知刘延，延急引十数骑出迎。公马上欠身而言日：“太守别来无恙？”延曰：“公欲何往？”公曰：“辞丞相欲去寻家兄。”延曰：“玄德在袁绍处，绍乃丞相仇人，何容公去？”公曰：“昔日曾言定来。”延曰：“目今黄河渡口关隘，乃夏侯停部下秦棋把守，恐不容将军过渡。”公曰：“太守应付船只，若何？”延曰：“船只须有，不敢应付。”公曰：“前者斩颜良、文丑，与足下解危。今借一船不付，何也？”延曰：“夏侯惇知，必见罪于我。” 
　　公自催车仗前进。秦祺引军出关问曰：“公何往？”公曰：“径去寻兄，乞借渡船。”祺见无公文，乃曰：“吾奉夏侯惇将令，把守关隘。你便插翅，飞不过去！”公曰：“你比颜良、文丑何如？”祺大怒来战，被公十合内斩之。公曰：“当吾者死，余者不必走，快备船只，送我过河。”军士寻船傍岸。公请二嫂上船，渡过黄河，往北进发，便是袁绍地面。关公所过五关，斩将六员。诗曰： 
　　挂印封金辞汉相，寻兄遥望远途还。 
　　马骑赤兔行千里，刀偃青龙出五关。 
　　忠义凛然冲宇宙，英雄从此定江山。 
　　独行斩将应无敌，今古留题翰墨间。 
　　公叹曰：“吾非沿路杀人，不得已也。曹公知之，必怀恨我为无义之人。”正行之间，忽见孙乾到来。公问曰：“自汝一别，皇叔消息若何？”乾曰：“刘辟、龚都差我往河北结好袁绍，请玄德同谋曹操之计。不想河北谋土，互相妒忌，田丰囚狱，祖授黜退不用，审配、郭图各自夺权。绍主持不定。因汝斩颜良、文丑，二次欲斩皇叔，今知将军欲回，必然受害。先求脱身之计，已往汝南会合刘辟，去三日了。恐将军落他彀中，故遣我半路来迎将军往汝南与皇叔相会。公令乾拜二夫人。夫人问其动静，皆掩面垂泪。 
　　背后夏侯惇赶来。公令乾保车仗先行，公勒马按刀曰：“汝来赶我，有失丞相大度。”惇曰：“汝无丞相文凭，沿路杀人，斩吾部将，特来报仇！”公曰：“守关将生事拦截，吾故斩之。”惇曰：“吾欲为秦祺报仇！”跃马挺枪欲出，背后一骑飞来，大叫：“不可与关将军交战！”公亦按辔不动。来使于怀中取出公文，曰：“丞相怜爱关将军忠义，恐各关上拦截，故差某将文书遍告各处。”惇曰：“关羽于路杀死把关将六员，丞相知否？”使曰：“不知。”惇曰：“活捉去见丞相。”挺枪与公战二十余合。又一骑至，大叫曰：“二位将军罢战！”惇问曰：“汝来何故？”使曰：“丞相恐关上阻当关将军，特来告报。”惇曰：“丞相知沿路斩将否？”使曰：“不知。”惇曰：“如此，不可放去。”二人又战二十合。又一人大叫曰：“二将少歇！”停回顾问使者曰：“丞相叫擒关羽？”使曰：“非也。丞相三使来，恐路上有人阻当关将军，故急送公文来。”惇曰“既未知沿路杀人，不可放去！”令军马团团围定，休教走脱。阵后张辽大叫：“休战！奉丞相公文，为云长斩了孔秀，恐路有阻，特命我来，令关隘放行。”惇曰：“秦祺是蔡阳外甥，是我荐见丞相。他分付在我处，今被羽斩了，恐有未然。”辽曰：“我见蔡阳，自替分解。”停令军退。后有诗赞曹操曰： 
　　为爱英雄阅古今，三番遣使意何深。 
　　应非孟德施奸计，正是牢笼天下心。 
　　●云长挝鼓斩蔡阳 
　　辽曰：“闻玄德未在袁绍处。”公曰：“兄长不在袁绍处，吾往普天下寻兄。”辽曰：“未知下落，且再回见丞相若何？”公曰：“既已告辞，安有复还之理。”二人拜别。辽与惇自引军回去。 
　　公赶上车仗而行。数日，正值大雨滂沦，行装尽湿。来到一所村庄，公先往借宿。庄主郭常出迎。各相问姓名，公言来意，常曰：“久闻大名，幸得瞻拜。”请入坐定，宰猪羊置酒。请二夫人于后堂相待。郭常与关公、孙乾三人饮酒，一面烘焙行李。忽一后生引数人至草堂下。常唤曰：“吾儿可来拜见将军。”公问何人，常曰：“此愚男也，射猎方回。老夫世本儒流，务农为业。止有此子，不习儒业，专务游猎，是老夫家门不幸也！”公曰：方今世乱，弃文就武，善习弓弩，亦可以取功名，何为不幸？”常曰：“此子专务游荡，无所不为。是以忧也。”更深酒散，各思止宿。 
　　公与孙乾曰：“此老如此之贤，此子如此之愚，何天生之不齐也。”方欲就寝，忽听后院马嘶人闹，公提刀视之，见郭常之子跌倒在地，从者与庄客相打。公急问之，从者曰：“此人来偷马，被马踢倒，方知盗马。”孙乾劝公杀之。公责之曰：“吾往天下，全仗此马。汝欲盗之，是绝吾路矣！”却欲杀之，常哀告曰：“不肖子为此逆事，罪合万死！奈老妻止有此子，将军若杀之，老妻必忧死矣。望将军仁慈宽恕！”公乃仁义之人，恕而不杀。当夜坐以待旦。郭常夫妇拜谢。公令子出：“吾以善言化之。”常曰：“逆子四更去了。乃前生之冤孽也！”公谢常，请二嫂上车。 
　　行不三十里，山背后两骑马，引百余人赶来。为首者头裹黄巾，后面郭常之子拦住去路，叫曰：“吾乃张角部下大将裴元超！来者留下马，放你过去！”公喝曰：“张角为盗，还知刘、关、张三人否？”元超曰：“我只闻赤面长髯姓关名羽，不识其人。”公乃停刀，解开髯。视之，超滚鞍下马，揪郭常之子于马前，曰：“某自张角死后，一向无主，哨聚山林，权于此处藏伏。今早这厮报道：有马。事情误至如此，可杀此人。”公曰：“吾看郭常相待甚重，不忍杀之。”放回改过。 
　　元超曰：“离此二十余里，地名新坡，有一卧牛山。一勇士姓周，名仓，两臂有千金之力。板角虬发，形容甚伟。原在黄巾张宝部下为将，后因宝死，哨聚于此。曾说将军大德，恨无门路相见。”公叹曰：“山林之中，亦有此信义之士。”言未毕，只见一彪人马来到。超曰：“此必周仓。”立马候之。仓见公，下马便拜。公曰：“壮士何人？”仓曰：“旧跟张宝，曾识尊颜；失身于贼，不得相随。今日天赐相会得拜，倘将军不弃，收留周仓为马前小卒。”公曰：“汝若随吾，汝手下人伴如何？”仓曰：“听其自便，愿随者同去。”公遂下马，禀问二嫂。甘夫人曰：“叔叔自离许昌，独行至此，未尝要人马相随。前者廖化欲随叔叔，尚且却之；今次却容为盗者同行，恐人议论。”公曰：“尊嫂之言是也。”遂回周仓曰：“汝等且屯山中，待吾寻见兄长，却来相招。”仓告曰：“某失身为盗，今遇将军，如见天日。别无门路！如将军不欲众随，令跟元超。某愿步行跟将军，千里不辞。”公再告二嫂。甘夫人曰：“一二人相随，不妨。”公令周仓拨人伴随元超去。元超曰：“哥哥与将军去，弟愿同行。”仓曰：“你若去，人伴皆散。汝且扎住，再来取你。”元超怏怏相别。 
　　仓跟关公，到一座山城，此是古城。【仓曰】：“数月前张将军，引数十人到此，将县官赶去。在城中招军五千，积草屯粮，到处无人敢当。”关公喜曰：“徐州失散，今已半年，谁想兄弟在此！”先令孙乾入城报说，交来接嫂娘。 
　　原来张飞在芒砀山中落草，待投河北，路经古城，入去借粮，县官不肯，就杀入城，县官皆走。张飞就此安身。忽见孙乾至，便问其故。乾将皇叔借兵事由，云长过关根由说知。 
　　飞即披挂上马，引兵出北门。公望见翼德到，刀付周仓，下马来迎。张飞声如雷吼，挥矛望公便搠。公大惊，忙隔过枪，叫：“兄弟如何忘了桃园结义？”飞骂曰：“无义之人，有何面目相见！你顺曹操，受寿亭侯，自享富贵。又来赚我！”公曰：“你却不知，一言难尽。嫂嫂在此，请问其故。”二夫人听得，揭车帷乎曰：“三叔，二叔并不知你等下落，不得已而降汉不降曹。今知哥哥在袁绍处，千里独行，送我至此。你休见错。”飞曰：“大丈夫在世，岂有事二主之理！嫂嫂休被他瞒过！”甘夫人曰：“在下邳时，出乎无奈。”公曰：“你休屈我！”孙乾曰：“关将军正往汝南，闻将军在此，特来相见。”飞喝曰：“你也诬说？”公曰：“我来拿你，须带军马来。”飞手一指：“兀的不是军来！” 
　　公回头，果见一彪军到，却是曹军旗号。飞怒曰：“尚敢诱吾！”挥矛搠来。公将刀指住曰：“兄弟且住！看我斩了来将，表我真心。”曹军摆开，蔡阳出马，喝曰：“汝杀吾外甥秦祺，吾奉丞相钧令，特来捉你！捉住你，我便为寿亭侯。”叫声：“摆擂鼓！”鼓才挝动，公早腾到面前。一声鼓震，刀起处，蔡阳头已落地。有诗为证： 
　　千古今人笑蔡阳，提刀几欲战云长。 
　　古城偶遇交锋处，画鼓才挝一命亡。 
　　众军便走。公赶上，活捉一卒来问消息。那卒曰：“蔡阳知将军斩了他外甥，心中忿怒，要来与将军交战报仇。丞相不肯，差他去汝南攻刘辟。不想这里撞遇将军。”公交卒往张飞马前说明此事，张飞问那军云长在许昌行止。那卒从头至尾说了一遍，张飞方信是实。正欲下马去二嫂车前施礼。城中有人报曰：“城南门外有十数骑，来得甚紧，不知何人。”飞心中疑，便引军转城南来迎。视之，乃糜竺、糜芳也。张飞下马，慌忙问之。 
　　●刘玄德古城聚义 
　　糜竺曰：“自从徐州失散，吾兄弟二人逃难回乡，使人远近打听，知云长降了曹操，主公在河北，不知将军在此。昨日路上遇见一伙客人，说有个姓张的将军，如此模样，今据守古城。吾想必是将军，故来寻访。”飞曰：“关兄送二嫂方至此。孙乾已知大哥下落。”糜竺大喜。飞遂迎接二嫂入城坐定，皆哭拜于阶下。二夫人感伤不已。张飞恰才备问仔细。甘夫人将云长前后经过之事说了一飞（遍），飞哭拜云长。各言其事，设宴叙旧。公曰：“兄长未至，酒食何堪？”乾曰：“今日权且将息。” 
　　次日，云长分付众人在古城等候。自与孙乾引十数骑，径往汝南来。刘辟、龚都接入，公问“皇叔何在？”刘辟曰：“皇叔到此数日，见军马缺少，又回袁绍处商议，三日前去了。”云长忧闷。孙乾曰：“将军休忧。某再往河北，报知主公，同到古城。” 
　　公辞刘辟回古城，与飞说知。飞欲自往，公曰：“有此一城，便是安身之所，未可轻弃。我与孙乾去取兄长，汝可守城。”飞曰：“汝斩他颜良、文丑，如何去得？”公曰：“我见机而变。”引数十骑随行。公问周仓曰：“裴元超有多少人马？”仓曰：“五百余人，马五十余匹。”公曰：“我等抄近路去取兄长。你去山寨招集人马，于大路接迎。”仓欣然而去。 
　　公与孙乾投河北来到界首，乾曰：“将军在此等候，我入城见主公说知，便求脱身之计。”公曰：“左有村庄，同往觅宿。”庄主关定出迎。公以实告之，庄主曰：“久闻将军大名，今得瞻仰，如拨云见日。”唤二子出拜。长子关宁学书，次子关平学武艺。”庄主留公在庄。 
　　孙乾入城来见玄德，将事说知。玄德曰：“简雍亦在此投袁绍，可暗召来商议。”少刻，简雍到，与孙乾相见，共议脱身之计。雍曰：“主公明日见袁绍，可言亲往荆州，结连刘表，共破曹操。主公乘此而去。吾自有脱身之计。” 
　　次日，玄德见绍，说结连刘表，共破曹操。绍曰：“吾曾使人结好表，不肯从。”玄德曰：“表乃备之宗兄，备往说之，必然成事。”绍曰：“若得刘表，胜刘辟多矣。吾闻人说汝弟关云长别操，欲来寻汝；吾欲杀之，以伸（申）我二将之恨！”玄德曰：“颜良、文丑，比之二鹿；云长，乃一虎也。失之二鹿而得一虎，可以拒操，何故杀之？”绍曰：“此人吾实爱之，故戏言耳。汝可使人召之。”玄德曰：“可差孙乾去。”绍喜，令乾先行。玄德辞绍往荆州，简雍曰：“刘玄德此去必不回矣。”某愿同行以说刘表；二则监住玄德。”绍令同往。 
　　郭图谏绍曰：“刘备去说刘辟，未见成事；今又与简雍去说刘表，此去脱身不回矣。”绍曰：“汝勿多疑，简雍自有见识。”郭图嗟吁而出。 
　　玄德、简雍行出界口，孙乾接着，共至关定家。关公接见，相抱大哭。关定令二子拜见。玄德问其故，公曰：“此人与弟同姓，欲令次子跟弟同去。”玄德曰：“几岁矣？”定曰：“次子一十八岁。”玄德与定曰：“吾弟无嗣；令郎与弟为子，何如？”定喜，即令关平拜公为父。玄德恐绍来追，收拾急行。关定饯别。 
　　云长同玄德取路投卧牛山来。忽见周仓引十数人带伤而来。公引见玄德，坐问其故，周仓曰：“自到卧牛山，谁想有一将骑马而来，和裴元超交锋一合，搠死元超，尽数招降，占住山寨。某到山前，止招几人过来。我与他交战，被他连输数次，身被三枪，来见主公。”玄德问曰：“此将是谁？”仓曰：“不知。”玄德与云长引军前进，令周仓引出其将，却是常山赵云，云见玄德，拜于马前。玄德忙下马问其故，云曰：“自别主公，从公孙瓒不听谏，放火自烧。袁绍屡次招谕，某想绍非立业之人，远投北方。后知主公在绍处，欲来相投，恐绍见怪。因从此过，裴元超下山欲夺吾马，某故杀之，借此安身。今遇主公，正应昨夜佳梦。”玄德大喜，曰：“吾一见子龙，便有不舍之意。谁想今日得遇！”赵云曰：“今随主公，大称平生。虽肝胆涂地，无少恨矣。”当日都领人众，随玄德前到古城。 
　　张飞、糜竺、糜芳出，迎入古城各相拜诉。二夫人言云长之德，玄德感谢不己。大设聚义筵宴。先祭天地，遍劳诸将，众皆欢悦。又添子龙、周仓，马步军校四五千人。庆喜数日。静轩诗曰： 
　　当初手足似瓜分，信断音稀杳不闻。 
　　今日君臣重聚处，正如龙虎会风云。 
　　又诗道玄德遇子龙云： 
　　玄德关张离散后，古城天赐再相逢。 
　　从来良将扶明主，惟有常山赵子龙。 
　　玄德议弃古城去守汝南，刘辟使人来请玄德引军往汝南屯扎，招军屯粮。 
　　袁绍见玄德不回，欲起兵伐之。郭图谏曰：“不可。刘备疥癣之疾，曹操乃元恶之首。刘表不足为强。江东孙策威镇三江，地连六郡，文有周瑜、张昭，武有黄盖、程普。积粮五七年，甲兵数十万，可差人去结好，共力破曹。南北两攻，唾手可得。”袁绍从之，修书遣陈震，来会孙策，合兵破曹。 
　　●孙策怒斩于神仙 
　　孙策自霸江东，兵精粮足。建安四年，袭取庐江，收服数郡。破黄祖，败刘勋，又败豫章太守华歆，后声势大震，孙策命张紘上表往许昌奏功。 
　　曹操知策强盛，叹曰：“狮儿难与争锋矣！”遂以曹仁之女配嫁策弟孙匡，由是结亲和好。留张紘在许昌。孙策欲请为大司马，操不许。策甚恨之，常有伐许昌之心。吴郡太守许贡，暗遣入上表，言： 
　　孙策骁勇，与项籍相似。宜加贵宠，可召还京。若被说（诏），不得不还；若放于外，必为后患。当速治之！ 
　　许贡遣使渡江，被把江守将所捉，解见孙策。策观表大怒，令捉贡至。责之曰：“汝欲送吾于死地，何也？”贡推无此意。策将出表示之，贡无言可答。策命武士绞死贡，家小尽皆逃散。有奴客三人，要与许贡报仇，恨无其便。 
　　孙策专好游山打猎，一日，引军会猎于丹徒之西山中，赶起群鹿，各争追射。策骑五花马，善走山中，如登平地。正赶之间，道傍见三人持枪带弓，立于竹篠之内。策勒马问曰：“汝等何人？”三人合曰：“乃韩当军人，在此射鹿。”策方举辔而行，一人挺枪望策左腿便搠。策大喝一声，拔所佩剑砍去，剑锋忽坠，止存剑靶在手。内有一人拈弓搭箭，射中孙策面门。策使拔下面上箭，取难（雕）弓回射，放箭之人应弦而倒。二人举枪望孙策乱搠，大叫曰：“我等是许贡家客，特来与主人报仇！”策手中别无器械，马上以弓打之。二人死战不退。策身被十数枪，马亦带伤，正危急中，程普引数骑至，将许贡家客三人砍死。看孙策时，血流满面，普以帛勒之，救回吴会，寻人医治。后有诗叹曰： 孙郎智勇冠江湄，射猎垓心受困危。 
　　许客三人能死战，杀身豫让未为奇。 
　　策因射伤，寻名医华陀时，已往中原去了，止有徒弟在吴，命以治疗，敷贴药饵讫。医者曰：“箭头带药，毒已入骨。可将息一百日，勿得妄动。以怒气冲激，其疮难愈。” 
　　孙策为人，平生性急，恨不得三日平复。将息至二十日，忽闻许昌有人来，策唤问之。来人曰：“曹每惧主公，常叹曰：‘狮儿难与争锋矣！’”策曰：“操之谋士亦惧吾否？”来人曰：“惟有郭嘉不服。”策曰：“嘉有何言？”来人不言。策怒，欲斩之。来人只得实告曰：“嘉对曹公曰：‘孙策不足惧也：安敢横行？此人性急少谋，乃匹夫之勇耳；倘有一刺客起，便为强暴之虏矣。他日必死于小人之手’。”策怒曰：“匹夫安敢料吾！射吾者，必操之谋也！吾誓取许昌，以迎献帝！”不待疮好，便出议事。张昭谏曰：“医士交主公百日休动，何故以一言之忿，自苦千金之躯也？”策曰：“匹夫料吾，实难容也！誓取中原，以彰英雄！”昭曰：“待主公疮好，议之未晚。” 
　　时值袁绍使命陈震至，言欲结连，南北攻曹，共分天下。策大喜，于城楼上会集诸将官款待陈震。 
　　正饮宴间，忽见众将下楼，耳语纷然。策怪而问之，左右答曰：“乃于吉神仙在楼下过，诸将皆往拜之。”策起身凭栏望之，见一道人，身长八尺，须发皆白，面似桃花，身披鹤氅袍，执一策杖，立于当道上。孙策部下诸将下楼，同城中男女，焚香伏道而拜。策大怒日：“此妖人也，与吾擒来！”左右皆曰：“此人寓居东方，往来具（吴）会。有道院在城外，每夜静坐，日则焚香讲道，普施符水，救人万病，无不应验。当世呼为‘神仙’，乃江东之福神也，当致敬之。”策怒曰：“汝等敢违吾令耶！”便欲执剑斩之。 
　　左右不得已，下来推于吉上楼。策叱之曰：“匹夫怎敢惑吾军心耶？”于吉对曰：“贫道琅琊人也，顺帝时曾采药山中，得神书于曲阳瀑布泉上，皆白表朱书，凡百余卷，皆治人疾病方术，名之曰：‘祀由书禁科’，医家十三科有此一科。贫道得之，惟务代天宣化，普救世人，未敢取民毫厘之物，安得惑明公之军心耶？”策曰：“汝毫厘不取于人，衣食从何而得？汝即黄巾贼之徒，今若不斩，必为国患！”叱左右斩之。张昭谏曰：“于道人在吴数十年，并无过失，不可斩之，恐失民望。”孙策曰：“山野村夫，吾试宝剑，何异屠猪狗耳！”众官皆劝。策恨未消，命枷锁下狱禁锢之。 
　　众官散回，皆令妻女入告吴国太夫人。夫人召策入后堂，曰：“我闻汝将于先生下于缧绁。此人多助军招福保民，汝宜释之。”策曰：“此人乃妖妄之人，能以幻术惑众心，遂使吾将不复相顾君臣之礼，尽皆下楼拜之。此等与张角无异，不可不除！老母勿听女流之言，儿自有区处。” 
　　策唤狱吏取于吉出来，狱吏事之如父。策使人窥之，怒斩狱吏，张昭等数十人连名作状保于吉。策曰：“汝皆读书之人，何不达礼？吾闻昔日汝南张津为刺史，舍前圣典训，废汉家法律，常以绎帕裹头，鼓琴焚香，读邪俗道书，后被南夷所杀。汝等勿费纸笔，吾必杀之！” 
　　吕范曰：“某知于先生能祈风祷雨。方今荒旱，令吉求雨以赎其罪。”策令取出，开去枷锁，令求甘雨。于吉即沐浴更衣，辞众曰：“吾求三尺甘雨，救济万民，但吾终不免一死。”众官曰：“若求有雨，我主公必敬而释也。”于吉曰：“气数至此，不能逃也。”于吉引绳自缚，曝于日中。策曰：“若午时无雨，即焚死此处！”先令将干柴堆积于市。忽然狂风骤起。百姓观者如蚁。孙策于鼓楼上望之，只见风起，南北四下，阴雾渐合。候吏报曰：“午时三刻。”策曰：“空有阴云，而无甘雨，正妖人也！”叱左右将于吉推上柴棚，四下举火。忽见黑烟一道冲上空中，一声雷响，空降大雨。顷刻之间，街市溪涧皆满，午时下到未时，水有三尺。于吉仰天卧于柴棚上，喝声；“云收雨住！”太阳复见。众官将于吉扶下柴棚，解去绳索，便请孙策礼之。 
　　策见众官皆跪于水中，不顾衣服。策怒曰：“雨乃天地之定数，妖人误遇其便。此为祸之端！”掣剑令左右斩之。众官力救，策曰：“汝等皆欲随于吉造反？”武士将于吉斩首。忽见一道青气，投东北方去了。策怒，将于吉头号令于市，以禁妖妄之人。 
　　是夜风雨大作，及晓不见于吉尸首。人报知策，策怒斩守尸军士。忽见堂下阴云中，于吉促步而来。策取剑斩之，忽然晕倒于地。众救入房，不省人事。 
　　●孙权领众据江东 
　　吴夫人来视策病，策须臾而醒。夫人曰：“吾儿屈杀神仙，以致招祸。”策日：“吾自十六岁跟父出征，贤愚不知杀了多少，何见有祸？今杀妖人，以绝后患，何足惧哉！”母曰：“因汝不信，以致如此，可作福祈攘罪过。”策曰：“吾命在天，妖人岂能为祸？”夫人令左右大建好事以攘之。 
　　是夜二更，卧房忽然阴风大作，策见于吉于床前，策拔剑斩去，喝曰：“吾平生立诛妖妄，以清天下！汝为阴鬼，何敢侵犯！” 
　　母见策日渐黄瘦，设醮以禳策过。策曰：“儿幼从父纵横天下，未敬鬼神，母亲何信谄佞以事之？”母曰：鬼神之事，自古有之，不可不信，汝屈杀神仙，岂无报应？今设醮于玉清观，汝可往谢罪，自然安矣。” 
　　策不敢违母命，遂上轿至观。道人迎入，策焚香下拜。忽香炉烟起不散，结成华盖，见于吉立于盖上。策怒出观，行不数步，于吉又立于前，策拔剑斩之。一从人着刃而倒。众视之，乃杀于吉之人，七窍内皆流鲜血。策令埋之。策曰：“此妖人之所！”令军人拆毁其观。军皆不能上屋。又令放火烧毁，火中见吉飞瓦打之。 
　　策急归府，见吉又在府前。策不入府，便点起三万军于城外屯扎野寨。夜宿中军，令武士各执长枪大斧，绕帐而立。是夜，独见吉披发而来。次日，策归府内，是夜，见吉数十番，眼不能合。母曰：“汝形容全换！”策取镜照之，见形容枯槁，惊谓左右曰：“吾颜如此，尚可建功？”忽见吉于镜中，策大叫一声，金疮逬裂，昏绝于地。 
　　急抬上床。策醒叹曰：“吾不能复生矣！”请张昭、武将等嘱曰：“公等善事吾弟！”乃取印唤弟孙权嘱曰：“若举江东之众，决机于两阵之间，与天下争横，卿不如我；举贤任能，各尽其心以保江东，我不如卿。汝当念父兄创业之艰，勿轻意也！如宗族有生异心，众可斩之。”权拜受印。策与母曰：“不孝男，天命已尽，不能奉养慈母；今将印付弟，望母亲朝夕训之。父兄旧人，慎勿轻视。”母哭曰：“恐汝弟年幼，不能立事，当复何如？”策曰：“吾弟胜我十倍，江东必然无失。但内事不决，可问张昭；外事不决，问周郎。恨周郎不在左右，不得相托。”唤妻乔氏曰：“自幼结发，不幸中途相别，可托汝妹转嘱周郎，用意辅佐吾弟，休负平生升堂拜母通家之义。”策回顾文武曰：“汝等善相吾弟，各全忠义之名也。”再与孙权曰：“汝若负功臣，吾阴魂于九泉之下，必不相容。”言讫而亡，年二十六岁。史官诗曰： 
　　独占东南角，人称小霸王。 
　　运筹如虎踞，决策似鹰扬。 
　　威震三江静，名闻四海香。 
　　临终遗大事，外事托周郎。后有｛诗｝枉诛于吉诗曰： 
　　来往东吴数十年，尽言于吉是神仙。 
　　英雄不信虚无事，览镜犹然气触天。 
　　孙策弃世，权哭于床前。张昭曰：“此非将军哭时。昔周公作周礼，凡遇丧事，即罢政事。时有徐彧（戎）作乱，伯禽罢哭而往征之，盖急于王事不得已也。”张昭等令孙静理会丧事，扶孙权掌江东大事。差人报知中尉军周瑜。权曰：“周瑜若回，吾无忧矣。” 
　　却说周瑜知孙策死，星夜赶回奔丧，哭拜于灵柩之前。吴夫人出，以遗嘱之言诉于周瑜。瑜曰：“某安敢受托重任乎！”夫人曰：“江东之事，全仗公理。休忘伯符之言，则孙氏永保矣！”瑜拜伏于地曰：“敢不效犬马之力，继之以死！”权入曰：“愿不忘先兄之遗言，明以训诲。”瑜顿首曰：“愿以肝胆涂地，报主之恩。”权曰：“今承父兄之业，将何策以守之？”瑜曰：“方今英雄并起，得人者昌，失人者亡。须得高明远见之士，以辅将军，江东自定。”权曰：“亡兄有言，内事委托张昭，外事全仗公理。”瑜曰：“某驽钝之才，恐负倚托之重，愿荐一人以辅将军。”权问是谁，瑜曰：“此人姓鲁，名肃，字子敬。乃临淮东城人。胸怀韬略，腹隐机谋。将军可速召之。”权从之，即命周瑜亲往请之。 
　　瑜奉命往至肃家，肃接入坐定。问其故，瑜以权招之事白之。肃从其言，遂同周瑜来见孙权，权甚敬之。 
　　一日，众官皆散，权独留肃共饮，同榻抵足而卧。权问肃曰：“方今汉室倾危，四方云扰，孤承父兄之业，思建齐桓、晋文之事。君既惠顾，何以佐之？”肃答曰：“昔汉高祖尊事义帝而不复帝者，以项羽之为害。今之曹操可比项羽，将军何以得为桓、文乎？肃观汉室不能伏（复）业，曹操不可剪除。将军权且鼎足江东，以观天下之衅。规模如此，因其多务，剿除黄祖，进伐刘表，则江东极据而有之，然后建号帝王，以图天下，此高帝之业也。”权曰：“今尽力一方，翼（冀）以辅汉室，此言非所及也。”肃曰：“人皆可以为尧、舜，但将军不肯为王？”权大喜，起谢曰：“承蒙教诲，同享富贵！”权喜，赐肃老母衣服帏帐，居处受用。 
　　肃荐琅琊郡诸葛瑾见孙权。权甚敬之，拜为上宾，瑾劝权勿连袁绍，暂从曹操，后却图之。权从瑾之言，遣陈震还，以言绝之。 
　　操知策死，商议起兵下江南。张纮谏曰：“乘人之丧而伐之，殆非古义。若其不幸，反成仇隙，不若因而厚之。”操从之，封孙权为讨虏将军，领会稽太守；就委张纮为会稽都尉，赍诏往江东。孙权大喜，又得张纮回吴，与张昭同理国政。权既领会稽，拨人管事，张纮荐合肥顾雍，权以雍为会稽丞，行太守事。孙权威震江东，甚得民心。 
　　陈震回见袁绍，说：“孙策已亡，操封权为讨虏将军。”绍大怒，遂起冀、青、幽、并四州军马五十余万，复取许昌，官渡进发。夏侯惇发书告操，操即起兵七万来迎。留荀彧守城。 
　　●曹操官渡战袁绍 
　　袁绍起兵，田丰谏曰：“且宜静守，以待天时；若妄动兵，必有大祸。”逢纪谮曰：“主公公（兴）仁义之师，田丰出不利之语！”绍欲斩之，众官告免。仍令枷杻下狱，绍曰：“待吾破曹，明正汝罪！” 
　　兵至阳武下寨。祖授曰：“我北军虽众，力不及南军；南军虽精，而粮草不如北军。南军无粮，利在急战；北军有靠，且宜缓守。若旷以日月，南军不战自败。”绍不信，怒曰：“田丰慢我军心，吾已囚之，回日必斩。汝又于是（如此）。”叱左右：“禁锁军中，待吾破曹之后，田丰一起治罪！”绍军七十五万，东西南北周围安营九十余里。 
　　细作探知，操军皆惧。荀攸与操曰：“北军虽多，不足畏。南军皆精锐，可一当十，但利在急战。若迁延日月，粮食不敷，军心必散。”操曰：“此言正合吾意。”即令进兵。 
　　两军结成阵势。北军审配令弩手一万伏于两翼；弓手五千，伏于门旗内，炮响齐发。绍引大将张郃、高览、惇于琼等，立马阵前。操引许褚、张迁（辽）、徐晃、李典、于禁、乐进等来迎。曹操以鞭指绍曰：“吾奉天子讨汝：汝为大将军，总督山后诸郡，何故反也？”绍曰：“汝托名汉相，实为汉贼！罪恶弥天，胜如王莽、董卓。诬我造反！”便令张郃与张辽交战。十合不分胜负。许褚持刀直取，高览挺枪来迎。四将不分胜败。夏侯惇、曹洪齐出。审配号炮响，两下弩手齐发，弓箭并射。曹军望南急走，绍驱兵掩杀。曹军大败，退守官渡。 
　　绍赶至官渡下寨。审配曰：“可拨兵去操营边筑起土山，今军人下视寨中放箭，操必弃此而去。若得此隘口，许昌可得。”绍从之，各营调生力军，用铁锹土担，来操营前，垒土成山，如城一般周围筑三十里。操兵见绍军垒土为山，张辽、许褚皆要出战，被审配弓弩手射住，军马不能前进。十日之内，筑成土山五十座，上立马槽，分拔一半弓弩手于旗上，乱箭射之。曹军皆用遮箭楯伏地。北军呐喊而笑。 
　　操问谋士求计。刘晔曰：“可作‘石车’以破之。”操令晔连夜造“车”数百乘，正对土山。候弓弩手放前，营内一齐按动炮车，车力势大，炮石飞高，乱打云梯。人无躲处，炮石打碎其梯，弓弩手池（死）者无数。 
　　审配又令军用铁锹暗掘地道，直透曹营，号为“屈（掘）子兵”。操兵又见山后掘土坑，操问刘晔，晔曰：“此是北军掘伏道，来透我营。”操曰：“何以御之？”晔曰：“绕营内可掘长堑，则伏道无用。”操连夜令军掘堑，伏道至堑，却不能入，空费军力。 
　　操守官渡，自八月至十月，军中缺粮，欲弃官渡，差人来许昌求粮。荀彧回书云： 
　　以奉承钧命，使决进退之疑。愚意袁绍悉将其众于官渡，与主公决胜负，以至弱当至强，如若不能制，必为剪除，此天下之大机也。且绍布衣之雄，能聚人而不能用，如昔楚汉在荥阳之间。【公】神武明哲，而辅以大顺，何可而不济！今榖虽少，未若楚、汉在荥阳成皋间也。是时刘、项莫肯先退，先退则势屈。公以十分居一之众，尽地而守之，扼其吭而不得进，已半年矣。情见势竭，必将有变，此用奇之不可失也。区区拙见，尽竭忠诚，惟明公裁察焉。 
　　操得书大喜，令将士勇力守之。 
　　绍军约退二十里。操差徐晃出营巡哨，部将史焕捉得绍哨军，问其动静，答曰：“有韩猛运粮到营，先令我探路。”徐晃引见操说知。荀攸曰：“韩猛无谋，可令军断其粮，绍军自乱。”操令徐晃、史焕带火先行，后使张辽、许褚接应。 
　　当夜，韩猛押粮车数干辆，徐晃出截。韩猛飞马战徐晃。史焕杀散人夫，放火烧粮。韩猛败走。绍望见西北火起，败军回报，绍令张郃、高览去救粮草。徐晃烧粮回，撞见高览、张郃。截住交锋，背后张辽、许褚兵到。两下夹攻，北军败散。操大喜，分兵一半于寨外结营，为犄角之势。 
　　却说绍军救得些小粮食回寨，绍大怒，欲斩韩猛，众将劝免，打为小卒。审配曰：“粮食乃军家之重事，不可不用心。乌巢乃屯粮之所，必须得重兵守之。”绍曰；“吾筹策以定。汝可回邺郡监督粮斛，休交军士缺乏。汝宜速行。”审配曰：“军机至重，不可忽也。”绍曰：“吾行兵三十年，岂不知也。汝当萧何之重任，亦非小可，休交吾费心。”配辞去。绍令大将淳于琼，部领骑将睢元进、韩恺、吕威、成璜、赵毅等，引二万军守乌巢。淳于琼平生好酒性刚，军多畏之；自至乌巢，终日饮酒，并不防备。 
　　操军粮将尽，发使往许昌，交荀彧星夜解粮接济。使命出寨，行不数里，被北军捉见许攸。攸字子远，幼时与操为友，攸在绍处为谋土，径取操书来见绍。绍问计于攸，攸曰：“操今屯官渡。与我军相持，许昌空虚。可分兵星夜从小路袭取许昌，奉迎天子以讨操，操可擒也。如其未溃，首尾相攻，必破操矣。今操粮已尽，可乘势而攻之。”绍曰：“操诡计极多，此书乃诱敌之计，不足信也。”绍不从。许攸顿首曰：“今日不取，必为虏矣！”有人自邺郡来，呈上审配书，先说运粮事；后诘许攸在冀州取受民间滥脏，今与侄辈多科税粮入已，尽收家属鞠问，俱皆招证明白。绍怒曰：“滥污匹夫，尚敢于吾前献计！汝与操相通，想是受他金帛，与他掇计，赚吾军也！本欲斩首，暂且寄头住项！”喝退许攸。 
　　攸仰天叹曰：“忠言逆耳，竖子不纳！吾子侄已遭审配所害，吾有何面目见天下之人！”拔剑欲自刎，左右抱住曰：“公何自寻死？绍非治世之人，不纳忠言，久后必被操所擒。公与操有旧，何不背暗投明，以避绍杀身之患？”胡曾诗曰： 
　　本初屈指定中华，官渡相持动虎牙。 
　　若使许攸之妙计，山河怎得属曹家？ 
　　●曹操乌巢烧粮草 
　　许攸是夜遂引数人出营投曹寨。伏路军人捉住，攸叱曰：“我是曹丞相故人，快去报知。” 
　　操大喜出迎。见许攸，抚掌笑曰：“子远夜来，吾事济矣！”各叙旧情。操先拜于地。许攸扶起曰：“公乃汉相，吾乃布衣，何谦逊如此？”操曰：“汝乃吾故人，岂敢以名爵论！”攸曰：“某屈身袁绍，言不听，计不从。今特弃之，来投故人。想无疑也！”操曰：“吾素知公信义之士，有何疑也？”攸曰：“吾教袁绍乘虚袭许昌，首尾相攻之计，不从。”操惊曰：“若绍用汝之言，吾等死无葬身之地！”操下拜曰：“愿教破绍之策。”攸曰：“丞相军粮尚有几多？”操曰：“止有此月之粮。”攸笑曰：“休得诳语！汝粮已尽！”操悍然曰：“汝何知之？”攸取操书以示之，曰：“此书何人作也？”操惊曰：“何处得之？”攸以获使诉之。操执攸手曰：“乞念旧交之情，愿赐教诲。”攸曰：“丞相饥兵而抗大敌，不求急胜之方，必取败之道。攸有一计，不过三日，使绍百万之众不战自回。捉绍父子，只在此举。”操请问计。攸曰：“袁绍军粮辎重，尽积在乌巢，今差淳于琼为监守使。公选精兵诈作袁绍大将蒋奇，差使保护粮。到彼处掠其辎重，烧其粮草。不三日，绍军自败。”操大喜，置酒厚待，留于寨中。 
　　次日，操选精兵五千，扮作北军旗号。张辽等谓操曰：“绍屯粮之所，岂无准备？未可轻信，恐是攸之计。”操曰：“非也。许攸此来，吾知绍败也。今吾缺粮，难以久守；若不用攸之计，则坐而待困。彼若献诈，安肯留我军中？吾欲劫粮久矣。诸君勿疑，吾已筹定。”曹交荀攸、贾诩款待许攸，曹洪等守营，夏侯惇、夏侯渊伏于左，曹仁、李典伏于右，张辽、许褚在前，徐晃、于禁在后，以备不虞。操引诸将居中，黄昏离官渡。 
　　是夜，星光满天，祖授在监中仰视乾象，见太白逆行。授大惊，忙来见绍。是夜，绍大醉，听知授有机密事，使唤入问之。授曰：“今夜仰观天文，见太白星逆行柳、鬼之间，必有贼兵劫营于乌巢屯粮之所，不可不提防。速令精兵猛将于间道山路巡视，免中操之计。”绍叱曰：汝乃得罪之人，敢以妄言惑吾？”叱守监者曰：“吾令汝禁守囚人，安敢汝出乱言祸福！”将监者斩之，别令人牵授出。授曰：“我军亡在旦夕，吾尸未知安于何地！”掩泪而去。有诗为证： 
　　逆耳忠言反见仇，独夫袁绍少机谋。 
　　乌巢粮尽根基拔，犹欲区区霸冀州。 
　　是夜淳于琼与众将共饮，醉卧帐中。操令军束草负薪，二更行过绍别营。绍兵问之，操军答曰：“大将蒋奇奉命往乌巢。”北军见是自家旗号，更不盘问。操兵过数营，皆云蒋奇护粮，皆不阻挡。比及到乌巢，操交束草军人周围放火。淳于琼酒醉未醒，跳起便问：“为何喧闹？”睢元进运粮方回，见屯上火起，急来救应。从军告操曰：“贼兵在后，请兵拒之。”操喝曰：“诸将奋力向前！”杀死绍军遍地。火焰四起。勒兵回杀，将睢、赵二将斩之。淳于琼等被操军割去耳鼻，截去手指，缚于马上，放回绍营以辱之。 
　　绍闻军报正北火起，绍知乌巢有失，急令众将去救。张郃曰：“某与高览去救火，就杀曹军！”郭图曰：“张郃之言未是。今去劫粮，操必亲往，寨必空虚。可以纵兵先袭操营。操知失寨必还兵矣。”张郃曰：“郭图之言非也。操用兵多【算】，外出内备。今若攻营，吾等皆为虏矣。乌巢一失，主公大事去矣！”图曰：“操只顾劫粮，岂留兵在营？宜发兵劫寨是也！绍令张郃、高览引兵五万，去劫操营；令蒋奇引一万军去救乌巢。 
　　张郃、高览入劫操寨，左边夏侯惇，右边曹仁、曹洪三路伏兵杀出，绍军大败。操背后杀来，四下掩杀。张郃、高览败走。乌巢守粮军败回见绍，绍问怎生失了乌巢，军曰：“淳将军醉中不能拒敌。”绍见淳于琼等耳鼻手指皆无，大怒，挥剑斩之。郭图恐张郃回对是非，先于绍前曰：“张郃、高览见主公败兵，素有降曹之心，今攻曹营，故不用心，以致损折士卒。”绍怒，遣使召郃、览回问罪。图先使人报知郃、览，览将使斩之。郃曰：“汝斩来使，将欲何往？”览曰：“绍听信谗言，必被操所擒。吾等岂可坐以待死？不如去投曹，以为万全之计。”郃曰：“吾亦有此心。”各领本部人马来降操。操知，令人接入，郃、览拜伏于地。操曰：“绍若从二将军之言，不致有此败。昔子胥不早去，致身危矣。今将军来归，正微子去殷，韩信弃楚也。”封张郃为偏将军、都亭侯，高览为偏将军、东莱侯。 
　　绍营失粮兵散。许攸劝操宜速进兵。操令张郃、高览为先锋，当夜分兵三路，去劫绍寨。杀到天明，斩将降兵，不计其数。绍兵折其大半。荀攸献计于操：“可佯言将人马分路过河，一路取邺都；一路取河阳，断袁绍后路。合兵一攻，可擒绍矣。”操遂令众军佯言，绍军听知，来报绍：“操分兵两路取邺郡、黎阳。”绍以为实，令子袁尚分兵五万救邺郡，令辛明分兵五万救黎阳。操知绍动兵，乃分兵八路，直冲绍营。北军但（俱）无战心，绍军大败。袁绍不及披甲，单衣幅巾上马；长子袁谭保护而走。背后张辽、许褚、徐晃、于禁四将追杀。绍急渡河，尽弃图书金帛而走。随行只有八百余骑。操军所得遗下物件不可计数。伪降者尽杀七万，流血盈沟。溺水死者无数。绍军七十五万，到此皆休。操大胜，所得金帛给赏军士。于图书中检出书信一束，皆许昌之人书信。荀攸曰：“可【逐】一点名杀之。”操曰：“当绍之强，孤亦不能自保，何况他人？”尽皆焚之不究。有诗为证： 
　　尽把私书火内焚，宽洪大度播深恩。 
　　曹公原有高光志，赢得山河付子孙。 
　　祖授乱军中不能走，被擒见操。操令授降，授曰：“请死不降！”操曰：“本初无谋，不用君计。今国家未定，当相图之。”授曰：“父叔母弟悬命袁氏，公令我死为福！”操曰：“吾早得足下，天下不足虑矣。”操厚待之，礼为上宾。授但求死，义不敢屈。次日，在营盗马，欲归袁氏，操怒斩之。授至死神色不变。操曰：“吾枉杀忠义之士！”亲自设祭建坟，立碑于黄河渡口。【题】“忠烈祖君之墓”。史官赞曰： 
　　河北多名士，忠贞说祖君。 
　　凝眸知阵法，仰面识天文。 
　　至死心如铁，临危气似云。 
　　曹公哀志士，犹与建孤坟。 
　　冀州城中闻操破绍，心胆皆裂，各处军投降，操皆抚慰。 
　　绍幅巾单衣，引八百余骑，至黎阳北岸，有大将蔡义渠出迎。绍以败军说与义渠，乃招谕离散之众。众闻绍在，又皆蚁聚。袁绍夜闻哭声，私往听之。军皆说丧兄失弟，死伴亡亲不可计数，都捶胸而哭曰：“若听田丰之言，我等不受此苦也！”绍曰：“悔不听丰之言，兵败将亡。吾今回去，有何颜见田丰？”正行之间，逄纪引军来接。绍对纪曰：“吾不听田丰之言，致有此败。”纪曰：“昨闻田丰在狱中，知主公败兵，抚掌笑曰：‘不出吾之料！若再求我，吾不用谋。”绍恨之。 
　　却说田丰在狱，狱吏曰：“主公败兵，必重用君矣。”丰曰：“吾死矣！”吏曰：“君何言死？”丰曰：“本初貌宽而内忌，不念忠臣。若胜而喜，犹能赦之；今败回，吾不望生矣。”狱吏未信。忽人赍剑取丰首级。吏大惊，乃具酒食与丰饮之。丰曰：“吾知必死，愿借利刃。”狱吏不忍与之。丰曰：“大丈夫生于天地之间，不识其主而事，是不智也！不知嫌疑而进，是不明也！不智不明，死何足惜！”遂自刎狱中。史官赞曰： 
　　巨鹿田元皓，天资迈等伦。 
　　周朝齐八士，殷室配三仁。 
　　直谏于袁绍，忠言救兆民。 
　　堪怜狱内死，黄士盖麒麟。



　　●曹操仓亭破袁绍 

　　袁绍败回不理政事，其妻刘氏劝立子共掌兵权。绍有三子：长子袁谭，守青州；次子袁熙，守幽州；三子袁尚，乃后妻刘氏所生，容貌美丽，绍爱，留在身傍。刘氏劝立尚为后嗣，令掌兵马。时审配、逄纪辅佐袁尚，辛平、郭图辅佐袁谭。四人各为其主，常有不睦之心。当夜，唤此四人入议，曰：“吾今老弱，欲立后，为河北之主：长子谭，为人性刚好杀，虽然聪明，多躁；次子熙善懦，恐为事不成；三子尚，礼贤敬士，吾欲立之。汝等若何？”郭图曰：“昔祖授谏主公，言：世称‘万人争逐一兔，一人获之，贪者遂止，分定’。谭为长，今居于外，此为乱之萌。自古越长立幼，家邦不守；废嫡立庶，天下不安。今军势大挫，曹操历（压）境，又使谭、尚争之，正自取其乱。主公且定拒敌之策，勿使家乱。”袁绍不决。人报袁熙自幽州引兵五万助战；外甥高干引兵五万，自并州来；袁谭引兵五万，自青州来。绍喜，即整冀州人马，来战曹操。 

　　此时操自领精兵，列于河上，有土人箪食壶浆，以迎王师。操见父老数人，须发皓然，出迎拜伏于地。操请上帐赐坐，问曰：“老人多少年纪？”父老答曰：“近百岁。”操曰：“吾大军惊扰汝乡，何喜之有？”父老曰：“初桓帝朝，有黄星见于楚、宋之分，辽东殷馗善晓天文，夜宿于此，对老夫等言：‘黄星见于乾象，正照此间。五十年后，有真人起于梁、沛之间，其锋不可当，天下无敌矣！’今以年记（计）之，凡五十年。袁本初重敛于民，皆生怨。丞相兴仁义之兵，吊民伐罪，官渡一战，破绍百万之众，正应当初殷馗之言，兆民可望太平矣。”操笑曰：“如老丈所言，吾何当之！”取酒食绢帛以赐之。便号令三军：“如有下乡杀害人家鸡犬者，如杀人之罪！” 

　　忽报袁绍聚四州军兵三十万，前至仓亭搦战。次日，操引军布成阵势，绍领三子一甥，立于两边。操曰：“汝势穷力尽，不思投降，待刀临颈，恐悔不及！”绍大怒，令袁尚出阵。操令史焕出战。不三合，尚败走。焕赶来，被尚射死。绍见子得胜，挥鞭一指，大队人马拥出混战。从午至酉，各鸣金收军。 

　　程昱见操曰：“用‘十面埋伏’之计，可擒绍矣。退军于河上，先伏兵十队，绍若赶至河上，军必死战。”操然之，张辽、李典、乐进，夏侯渊、曹洪、张郃、徐晃、于禁、高览，分作十队埋伏，令许褚为先锋，引军前进，作攻寨之势。绍五营人马一齐赶来，喊声不绝，比及天明，赶至河上，曹军无路。操大呼曰：“孤在此！，诸将何不死战？”许褚回身，力斩数骑。众皆大乱。绍急回军，曹军赶来。绍正走问，忽一声鼓响，夏候惇等六将杀出，绍兵大败。走到旧营。众军造饭方食，又被张郃、张辽透营杀入。绍慌上马奔仓亭。后面操兵赶来，绍奔而走。又被曹洪、夏候惇当住去路。绍大呼曰：“若不死战，必被操擒！”高干保绍杀出重围，被箭射伤。 

　　夜走百余里，绍止留马军万余，乃抱三子大哭昏倒，口吐鲜血不止，曰：“吾自征战数十场，未若官渡、仓亭之失！乃天丧吾也！汝等各回本州，大起人马，誓与操决雌雄！”谭曰：“青州军马尚多，再战未迟。”绍教引辛平、郭图火速随谭前去理会，恐操犯界；袁熙回幽州，高干回并州，各去收拾人马助战。袁绍回冀州养病，与审配、逄纪暂领军事。 

　　操自仓亭大胜，重赏三军；探卒报知绍病根由，众劝操急攻之。操曰：“冀州粮尚多，审配极有谋方。今禾熟在田，恐废民力。”未决之间，忽报：“刘备引兵乘虚来攻许昌。”荀盏（彧）书到，望速引军准备。操令：“曹洪屯兵河上，遥张声势。吾提兵去汝南交战。” 

　　●刘玄德走荆州 

　　玄德知操兵过穰山五十里下寨，玄德分军三队：东南角云长；西南角张飞；正南玄德、赵云。次日，两军成阵势，操以鞭指玄德曰：“吾待汝为上宾，汝何背义忘思？”玄德曰：“汝托名汉相，实为汉贼！吾汉室宗亲，来讨反贼！”操曰：“吾奉天子明诏，征讨四方，汝敢乱言？”玄德曰：“汝乃虚诳之言，吾有天子衣带密诏在此。”操令许褚出马。玄德背后赵云挺枪出战，三十合不分胜败。忽然东南关公杀来。操欲分兵迎之，西南张飞杀来。三路一齐俺（掩）杀。操兵远来，疲困不能抵敌，败走。玄德三军赶二十里。 

　　玄德使人探听，操兵退六十里。关公曰：“兄长不可轻视。操奸计极多，恐防有诈。”玄德曰：“退兵即祛（怯）战矣。”操兵数日不出，暗差张绣引军去攻汝南。又令众将四面埋伏，只等玄德回兵，四面追杀。 

　　玄德令赵云、张飞搦战，操兵不出。忽报龚都运粮至半路，被曹军围住。玄德令张飞去救。又报张绣引兵攻汝南，玄德日：“云长之料是也。张绣攻吾家业，可宜速救老小。”遣云长往救之。人报张绣打破汝南，刘辟弃城而走。云长亦被围住。张飞救龚都亦被围。玄德又恐操兵后袭。又报许褚搦战。赵云欲出，玄德曰：“不可。今夜弃寨，往穰山而走。”是夜，令军士饱食，步军先起，马军后随，寨中虚传更点。玄德离寨数里，转过山头，山上火把齐明。大叫：“休走了刘备！丞相在此山上！”操自呼：“刘备快降！”赵云曰：“主公勿忧，跟我来。”杀开走路。张辽马到，与云交战，背后于禁到，玄德力战。李典又至。玄德见势危迫，望山僻路逃生。 

　　走到天明，忽遇刘辟败军引孙乾、简雍、糜芳护送玄德老小到。玄德问其故，刘辟将失城事告知。玄德曰：“二弟、赵云不知如何？”辟曰：“主公且走，又作区处。”行不数里，张郃引军杀出，大叫：“刘备下马受降！”山上红旗摩动，高览一军从山坞内拥出。玄德见两头无路，仰天呼曰：“天何使我受此窘极！功名不成，不如就死！”刘辟与高览战，被高览杀死。玄德正慌间，赵云杀到，刺死高览。来战张郃。赵云见兵守住隘口，穿透不出，却得关公引关平、周仓三百军到，杀退张郃，占住山寨。玄德令云长去寻张飞。却说龚都已被夏侯渊所杀，飞欲与都报仇，杀散夏侯渊，却被徐晃乐进围住。云长杀退徐晃，同张飞回见玄德。人报曹军赶来，玄德令孙乾保老小先行，诸将在后，操见玄德去远，收兵不追。 玄德至汉江口。土人知是玄德，争献羊酒于沙滩之上。玄德悲曰：“诸君皆王佐之才，不幸随备，累及诸君！今上无片瓦盖顶，下无立锥之地，恐有误诸公。公等何不弃备而投明主，以取功名富贵？”众皆掩面而泣。静轩诗曰： 

　　凶暴横行仁义殃，老天何事欠分张。 

　　功名未遂英雄困，到此如何不断肠？ 

　　关公曰：“兄言差矣。昔高祖与项羽争天下，高祖数败于羽；后九里山一战而成功，开创四百年天下。某等与兄共破黄巾，近二十年，或胜或负，其志愈坚，何故今日忽生变异？兄勿堕志，恐惹天下人笑。”玄德曰：“吾闻‘主贵臣荣’，吾无履足之地，恐负公等。”孙乾曰：“吾闻胜败有时，不可丧志。此离荆州不远。刘表乃当世之英雄，坐镇九州，兵精粮足，又与主公汉室宗亲，可往投之。”玄德曰：“但恐不容。”乾曰：“表有江、汉之地，东连吴会，西通巴、蜀，南近海隅，北接汉、沔。何地不容，乾愿往说之，景升必出境迎主公矣。”玄德大喜，令乾前往荆州见表。 

　　表曰：“汝从何来？”乾曰：“刘使君与明公汉室宗亲，天下共知。今使君新败，欲往江东投孙权，乾僭（谏）言曰：‘安可背亲而向疏耶？’明公世之英雄，士归如水之东。何况同宗？如此未敢擅便，先命乾拜知。”表曰：“玄德，吾弟也。久欲相会，而不可得。吾坐镇九郡，岂不容一弟？便差人远接。”蔡瑁谏曰：“刘备心术不正，先事吕布，后投曹公，近投袁绍，皆不克终。君若纳之，必惹曹公加兵，九郡生灵不安。不如先斩孙乾以献操，操必重待主公矣。”乾正色曰：公佑何出此言？吾非惧死之人。使君虽从三人，皆非其友。布乃杀父之徒；操乃欺君之贼；袁绍不纳忠言，损害贤良。使君赤心报国，言必有信，忠孝两全之士，岂肯屈身于下乎！刘将军汉朝苗裔，宗族之兄，宽弘大量。是以不辞千里来投。汝何献谗言，嫉贤妒能？”表闻言，叱蔡瑁曰：“吾意已定，汝勿多言。”蔡瑁惭愧而退。表问玄德在何处，乾曰：“在江边。”表迎玄德入城，拜敬而坐。表泣诉亲情。玄德引关、张等拜见毕，连日筵宴。 

　　操探知玄德投表，欲起兵攻之。程县曰：“袁绍未除，而一旦下荆、襄，袁、刘两下夹攻，况表有刘备相助，绍有三子之力，则大事去矣。不如收军回许昌，待破绍回，乘得胜之兵，去攻荆州，南北之利，易如反掌。”操遂收兵回都。时建安七年正月，操欲讨绍，先令夏候惇、满宠镇守汝南，拒刘表之势；留曹仁、苟彧守许昌；自统军马去官渡。 

　　袁绍自仓亭感吐血症略痊，商议攻许昌之策。审配曰：“自官渡、仓亭之败，军心未定；可深沟高垒，以养军民之力。”忽报操进兵官渡，来攻冀州。绍曰：“若待兵临城下，敌之恐迟。”尚曰：“父亲病体未痊，不可远出。儿愿提兵去敌。”绍许之，使人往青州取袁谭，幽州取袁熙，并州取高干：四路兵共破曹操。 

　　●袁谭袁尚争冀州 

　　袁尚自斩史焕得志，不待谭等兵到，自引军数万出黎阳，与张辽战不三合，大败走回。冀州绍闻尚败回，旧病又发，吐血昏地。刘夫人慌入，不醒人事。夫人急召审配、逄纪入议后事。绍但以手指之，审配就堂前写遗嘱。夫人曰：“尚可继大事否？”绍点头，交写遣嘱。绍翻身吐血斗余而死。后人诗曰： 

　　屡世公卿立大名，少年天下自纵横。 

　　空留俊杰三千客，枉有英雄百万兵。 

　　羊质虎皮功莫说，凤毛鸡胆事难成。 

　　可怜一种伤心病，继迹相传两弟兄。后胡曾先生诗曰： 

　　气欲吞天志不高，有谋无断岂英豪。 

　　图王霸业浑如梦，枉用谋心吐血劳！ 

　　建安七年五月，刘夫人举丧，未及葬，将袁绍所爱宠妄尽杀；又怕阴魂与绍相见，髡其发，毁其面，忌妒如此。袁尚恐宠妾家属为害，尽收诛之。审配、逄纪便立尚为大司马，将绍遗书报丧。袁谭已自发兵离青州，知父已死，与郭图、辛平议曰：“吾若入城，必遭其祸。审配、逄纪必预定机谋，此当如何？”郭图曰：“且屯兵城外，观其动静。某先入城以探之”。谭令图入冀州见尚。礼毕，尚问：“兄如何不至？”图曰：抱小疾在军中，不能相见。”尚曰：“吾受父遗书，立我为主，加兄为车骑将军。即目南军犯境，请兄为前部，我随后引军接应。”图曰：“无人商议良策，愿乞审配、逄纪为辅。”尚曰：“此二人吾早晚欲调遣。”图曰：“如此，主公必不放心。”尚教二人去一，配、纪二人相推。尚教拈阄，该逄纪。尚令纪赍印绶同郭图出城，见谭无病，心中暗疑，献上印绶。禀知绍遗嘱袁尚为主根由。谭大怒，欲斩逄纪。郭图曰：“此父命，立尚不可有违。今曹军在境，且自容忍，只留逢纪在此，待破曹之后，争之未迟。谭然之。 

　　起兵至黎阳，与曹操相敌。谭遣大将江昭出马，曹操令徐晃与昭战不三合，斩昭于马下。谭败回黎阳，差人求救于尚。尚与审配商议，只发小军五千。操知救军到，令乐进、李典半路尽杀之。袁谭知救军被杀，唤逄纪骂曰：“教汝从我，有何轻也？”纪曰：“容我作书请主公亲至。”令使送书到冀州。尚与审配共议，配曰；“郭图多谋，前次不争而去，乃为曹军在境；破曹则来争冀州。今勿发救军，借操之力除谭，则无后患。”尚从之，不发军。使回报谭，谭怒，斩逄纪，欲去降曹。有人密报尚曰：“谭困乏则降曹。两兵夹攻，冀州危矣。”尚大惊，便留审配、苏田守城，尚部（却）领吕旷、吕翔引军三万，前至黎阳，使人报谭曰：“尚自引军来救。”谭喜，令屯城外，为犄角之势。 

　　袁熙、高干皆引兵到城外，兵屯三处。建安八年二月，操分兵四路攻打，谭、尚、熙、干大败，弃黎阳而去。操引兵追至冀州。谭、尚入城坚守；熙、干至三十里下寨，操兵围城攻打不下。郭嘉曰：“绍爱袁尚，废长立幼。今拥力相并，各有余党，击之则相救，待其兄弟自争，然后攻之，可一举而定。”操从之，令贾诩守黎阳，曹洪守官渡，操引军回许昌。 

　　谭兄弟见操自退。袁熙、高干各辞而去。谭与郭图曰：“我为长子，反不能承祖宗之业；尚晚母庶出，今承大爵，如何夺之？”图曰：“主公勒兵城外，只做请尚与配筵席，先伏刀斧手杀此二人，大事定矣。”谭从之。时别驾杨修自青州回来，谭将此计告之。修曰：“兄弟，手足也。今与他人争斗，断其右手，求我必胜，安可得乎？弃兄弟而不亲，其谁与亲？被谗人离间骨肉，以求一朝之利，愿塞耳勿听！若斩佞臣，复相亲睦，以御四方，可横行于天下。主公详之。”谭怒，叱退杨修，使人去请袁尚。尚与审配商议，配曰：“此必郭图之计。主公若往，必受其害。不若乘虚攻之。”尚引军五万出城。尚（谭）见兵到，已知事泄，便与尚交锋。谭兵败走平原，与郭图再议进兵，使岑壁为将，引兵来战。尚引兵出城，令吕旷、吕翔来战。岑壁被吕翔斩之。谭兵大败，回平原。审配劝尚追至平原，谭坚守不出，尚兵围城攻打。谭见城中粮少，与郭图商议，图曰：“主公忧粮少，尚率其众而来，久则不敌。愚意可差人投操，令操起兵来攻打冀州，操兵一至，尚必回救之。谭曰：“可用何人为使？”图曰：“平原辛毗，乃辛平之弟，能言快语，可令一往。”【以下原书缺，用朱鼎臣补：谭即备书与毗，使三千军送毗出境，然后自回。 

　　毗到许昌，闻知操去伐刘表，见屯军于西平；刘表遣玄德出兵迎之。辛毗见操礼毕，问其故，毗言：“袁谭使毗特来纳降。”操看书毕，乃留辛毗在寨中。操与谋士商议，程昱、吕虔、满宠皆曰：“袁谭被袁尚攻击，不得已使毗来降，不可准信。刘表兵强，可先平之。待袁氏自相吞并，然后图也。”荀攸曰：“以愚意所见，刘表坐保江、汉之间，不敢展足，其无四方之志可知矣。袁氏据四州，带甲数十万，虽然数败，尚得民心；倘若二子和睦，以守成业，则天下未可定矣。今兄弟结仇，势不两全，因此来降。若提兵先灭袁尚，后观其变而除之，天下定矣。此机会不可失也！”曹操大喜，宴待辛毗。操曰：“袁谭之降，真耶？诈耶？袁尚之兵，可胜耶？否耶？”毗对曰：“明公当论势耳。袁氏兄弟相伐，乃谓天下可定于已也。今一旦求救于明公，此可知也。显甫见思危困而能取，此力竭也。兵革败于外，谋臣诛于内；兄弟谗阋，国分为二；连年战伐，天变应于上，人事困于下，此乃天灭袁氏之时也。今明公之威，以于困穷之敌，击疲惫之寇，如迅风之落秋叶矣。天以袁尚付明公，明公不取而伐荆州。荆州丰乐之地。国内和民心顺，急未动摇。今袁氏自相残害，可谓乱矣；居者无食，行者无粮，可谓亡矣。今若不取，待下年诚恕，袁氏改过，自相和睦，必难动摇。愿明公详之。”操大喜，恨无左右相见晚也！”即日收军，弃西平迳来取冀州。】 

　　●曹操决水淹冀州 

　　【以下原书缺，用朱鼎臣补：玄德恐操有谋，不敢追杀，自回荆州。操兵渡河，袁尚知操兵来，急引军来还邺郡，留吕旷、吕翔二将断后。袁谭知袁尚兵退，起平原军马赶来，被吕旷、吕翔截住归路。袁谭马上哀告曰：“昔不薄于将军二人，何相逼也？”二将闻言，下马降谭。谭曰：“同降曹丞相。”二将随谭见曹操。操大喜，将女许谭为妻，令吕旷、吕翔为媒妁，封为列侯。操曰：“方今粮草不接，粮到之日，然后进兵。”令谭且居平原，带吕旷、吕翔退军回黎阳屯住。郭图与袁谭曰：“今曹操以许嫁，恐是虚意。又带吕旷、吕翔皆封列侯，只是牢笼人心，久后终不容主公也。可刻将军印，暗使人送与二吕，令作内应。待曹操破袁尚，可乘便而谋之。”谭依而行。乃刻二将军印绶颗，私送与二吕。二吕受之，将印来禀曹操。操笑曰：“谭暗送印者，欲汝等为内助也，吾破袁尚之后，粮草皆足，岂能害我哉？汝等权受之。”自此，曹操愈有杀谭之心。 

　　建安九年二月，袁尚与审配商议：“今曹军运粮入白沟，必来攻冀州”配曰：“可发檄，使武安长长安可屯毛城，通上党运粮道；令祖受之子祖鹄守邯郸，使远攻曹操。主公可进军平原，先绝袁谭】之祸，然后破曹。”尚大喜，留审配守冀州，令马延、张觊为先锋，攻打平原。谭知，告急于操。操曰：“吾此去必得冀州。”时许攸自许昌来，见操曰：“丞相何坐而不伐？天诛袁尚、审配，冀州自来降也。”操曰：“吾计已定。”令曹洪进攻邺城，操引兵来攻尹楷。楷出马与许褚战，被褚斩之。余军败走。操勒兵取邯郸，祖鹄引兵来迎，被张辽赶来一箭射死。操引军前抵冀州，曹洪已近城下。操令军绕城皆筑土山掘地道以攻之。审配坚守甚严。东门守将冯礼有误，被配怒打四十。礼恨之，出城降曹。操问礼破城之策，礼曰：“突门内土厚，可掘地道而入放火，城可拔矣。”操令冯礼引三百兵，连夜掘地道而入。 

　　审配夜夜巡城，点视军兵。当夜突门角上，见城外无灯火，配曰：“必是冯礼穿地道而入！”急令精兵运石击突中，冯礼及三百军死于突内。袁尚回兵。洹水离冀州五百里，【尚】攻平原，听知操已破尹楷、祖鹄，即目攻城甚急，引兵回救冀州。马延曰：“不可从大路去，恐有埋伏。可从小路，往西山出滏水口去劫曹营，必解围矣。”尚令马延、张觊断后。先有细作来报操曰：“归师勿掩，可避而击之。今袁尚老小皆在城中，彼兵回来，必死战矣。”操曰：“吾料袁尚必从小路而回，一战可擒。”忽报：“尚从西山小路透出滏水口来。”操曰：“天使吾得冀州！”操曰：“尚兵若来，必举火为号，令城中接应。吾分兵两路击之，大事就矣。” 

　　尚兵到滏水界口，东至阳平亭，离冀州七十里，一边靠着滏水。尚令军堆积柴薪，至夜举火为号；令主簿李孚扮作曹军都督，于路上喝诸营军士，至城下，大叫：“开门！”审配认是李孚，放入城内，孚曰：“主公屯兵在阳平亭，等候接应。若城内军出，亦举火为号。”配令堆草放火以通信。李曰：“城中无粮，可发老弱残疾并妇人出降，免城中饥色。若百姓一出，便以兵继之。”配从之。次日，城上竖白旗幡，上写“城内百姓投降”。军人报操，操知是计。令张辽、徐晃引三千军，埋伏于两下。操引军至城下，果见城门开处，百姓扶老携幼约有数万，手执白旗出降。操曰：“吾知汝百姓在城中受苦，早晚饥死！”操令讨粮支给百姓。忽城内人马突出。操将红旗一招，张辽、徐晃两下杀出，尚军走回。操自飞马赶到吊桥，城上箭如雨下，操坐下马中两箭，险透其项。众将救回寨。操次日引军来攻袁尚，尚出迎，三路人马一齐掩至，两军混战，袁尚引败军退守祈山下寨，令人催马延、张觊兵来助战。操使吕旷去招安二将，迎于半路，各出马答话。旷曰：“袁尚死在旦夕，曹丞相宽洪大度，何不降之，不失封侯之位。”马延、张觊遂跟二吕来降操，操亦封为列侯。次日，进兵攻打祈山，操使二吕、马延、张觊断尚粮道。尚知祈山守不住，夜走隘口安营，日夜火光冲天，伏兵四起，尚军人不及甲，马不及鞍，大败退走五十里，遣豫州刺史阴夔、陈琳诸（诣）操营投降。操诈许之，连夜令张辽、徐晃前去劫寨。尚尽弃印绶、节钺、衣物，连夜望中山而走。 

　　操回军攻城，许攸献计曰：“何不决漳河之水淹之？”操然其计，令军于城外掘壕堑，周围四十里。审配在城上看操军掘堑河极浅，配暗笑曰：“此欲决漳河之水灌城，若壕深可灌；如此之浅，安能用哉？”众将来报操。操是夜添十倍军兵，并力发掘；广深二丈，引漳水灌之，城中水深数尺，更兼粮绝，军士饥馁。辛毗在城外，用枪挑袁尚印绶衣服，招安城内之人。审配大怒，将辛毗家属八十余口尽斩之，将头掷下，辛毗大哭。城中饥困，宰马为食，军士饿倒，不能守城。审配兄子名荣，素与辛毗至厚，见毗在城下号哭，密写献门书，拴在箭上，射下城来。军人拾见辛毗，毗将书见操。操唤诸将听令：“如入城内，不许杀害百姓。袁氏老小投降免死。”次日，审荣开西门，放操兵入城。辛毗跃马先入，军将杀入城内。审配在东门城上，见曹兵入城，引数骑下城死战徐晃，被晃生擒绑出城来。路逢辛毗，毗咬牙鞭其头，曰：“贼奴！今日真死矣”配骂曰：“贼奴引曹兵败我冀州，恨不得杀汝也！解见曹操。操曰：“汝知开门接我者是谁？”配曰：“不知。”操曰：“是汝侄审荣所献。”配曰：“小儿不足用，卖国忘主，乃至于此！”操曰：“卿忠于袁氏。肯降吾否？”配曰：“甘死不降！”辛毗哭拜曰：“家属尽遭此贼所害，愿丞相杀之，以祭家属之灵”配曰：“生为袁氏人，死作袁氏鬼，不似汝等谗谄面谀之贼！可速斩首”操令牵出。配临刑，与行刃者曰：“吾主在北，不可使吾南面而死”乃向北望，引颈受刑而死。史官诗曰： 

　　河北多谋士，谁如审正南？ 

　　命因昏主丧，心与老天参。 

　　忠直言无隐，廉明智不贪。 

　　临亡犹向北，降者尽羞惭。 

　　见者皆伤感不已。操怜其忠义，命葬于城北。 

　　操长子曹丕年一十八岁。乃卞氏所生。随父打冀州，丕军先入城中，至袁氏府前下马。末将挡曰：“丞相有令，诸人不许入绍府。”丕叱退末将，提剑入后堂，见刘夫人抱一女而哭。 

　　●曹操引军渡壶关 

　　曹丕拔剑欲斩，只见红光罩体，五按剑问曰：“汝何人也？”刘氏曰：“妾乃袁绍之妻。此是男妇袁熙之妻甄氏，因熙出镇幽州，甄氏不肯远行，就留在此。”丕拖近前，见披发垢面。丕以袖拭其面，见甄氏有倾城之貌，遂对刘氏曰：“吾乃丞相长子曹丕，保汝全家，汝勿忧虑。”按剑坐于堂上，诸人不敢辄入。 

　　众将随操入城。时有许攸纵马迎前，以鞭指城门曰：“阿瞒不得我，怎得冀州。”操曰：“汝言是也。”操至绍府，问曰：“谁入此门？”末将答曰：“世子在内。”操急唤出，欲斩之。荀攸、郭嘉曰：“非世子，不能镇此府也。”操方免之。刘氏出拜曰：“非世子，不能保全家愿以女谢之。”操唤出，甄氏拜于其前。操视之，曰：“真吾儿妇也” 

　　操安民毕，亲往袁绍墓祭之，拜哭甚哀，谓众官曰：“吾想昔日与本初共起兵时，绍问吾曰：‘若事不辑（济），则方面何所可处之？’吾答之曰：‘足下意欲若何？’绍曰：‘吾欲南据河，北阻燕、代，兼夷狄之众，南向以争天下，庶可以济否？’吾答曰：‘吾任天下之智，以道御之，无所不可。’此言未尝忘之。今本初已丧，吾想此言而流泪。”众皆叹服曰：“丞相高见。”操赐金帛粮食，安绍妻刘氏等，写表申朝，操自领冀州牧。 

　　次日，许褚由东门而入，正遇许攸。谓褚曰：“汝等无我，安入此城？”褚怒曰：“吾等血战夺城，汝敢夸口”攸骂曰：“汝乃匹夫耳！”褚大怒，遂斩之，提头见操，说：“攸如此无礼，某故杀之。”操曰：“子远与吾旧，以言相戏，何故杀之？”深责许褚，令厚葬之。有诗为证： 

　　堪笑南阳一许攸，欲凭胸次傲王侯。 

　　不思曹操如熊虎，夸道吾才得冀州。 

　　操问谁知此郡户籍，冀民曰：“清河东武人崔琰见为骑都尉，数谏本初守境，不从，因托病不出。此人可知户籍之数。”操使人聘崔琰至，操命为本州别驾从事。操问琰户籍，琰曰：“本州户籍有三十万，可为大州。今天下分崩，九州幅裂，二袁兄弟干戈相并；冀方烝民暴骨原野，未遇王师宣露仁声，存问风俗，救其涂炭，士女望于明公。”操听罢，谢之，待为上宾。 

　　操使人探袁谭消息，乘势攻取甘陵、安平、渤海、河涧等处，闻知袁尚走中山，连夜攻之。尚兵虚弱，逃走幽州投袁熙。却说袁谭尽收其众来冀州，操使人召之，谭不至。操怒，驰书骂谭，以绝其婚。遂统大军直抵平原。谭料非敌，弃平原，走保南皮。建安十年正月，操进兵攻南皮，时河道皆冻，粮船不动。操令各处百姓敲冰拽船，以代军士之劳。百姓闻之，皆望深山而逃。操怒曰：“捕得百姓尽斩之”百姓听之，多往营中投首。操曰：“若不杀汝等，则吾令不行；若杀汝等，吾无仁心。汝等快往山中藏避，休被军士捉之。”百姓垂泪而去。遂进兵南皮。 

　　谭引骁将彭安出城迎敌。操以鞭指谭曰：“汝兄弟何生异心？”谭曰：“汝夺吾城，反说吾有异心？”操令徐晃战，彭安被晃斩之。谭败入城。操令军四面攻打。谭使辛平资赍书出城投降。平入营见操，操曰：“袁谭反复不常，吾难准信。看汝弟面，吾不斩汝，汝休回去。”平曰：“丞相差矣。吾闻‘主贵臣荣，主忧臣辱’，安敢不回。”操令平回见谭，言操不准投降。谭叱曰：“汝兄弟见事曹操，汝怀二心也？”平气昏地，不言而死。谭甚悔之。史官诗曰： 

　　不顾其身，一言气晕。全忠尽节，河北功臣。 

　　郭图曰：“若战南军，不能取胜。来日尽驱百姓当先，军继其后，与操决一死战，胜败可分。”谭然之，当夜尽拘南皮百姓，皆执刀枪听令。次日开四门，军在后，驱百姓在前抵敌。曹兵自辰时战至午，胜负未分。曹操下马上山，亲自击鼓，将士见之，奋力相杀，谭军大败。曹洪突阵，斩死袁谭于阵中。郭图逃走入城，乐进望见，拈弓搭箭射下城壕。操引军入南皮，安抚百姓，忽有袁熙部将焦触、张南引军来投降。操封为列侯。又黑山贼张燕引军十万来降，操封为斗（平）北将军。操令乐进、李典同张燕攻打并州高干。自引军攻幽州，破袁熙。 

　　操令将袁谭首级各县号令，曰：“敢有哭者，夷三族。”头悬北门，一人布冠衰服，抱谭首级大哭。左右捉来见操。操问之，乃青州别驾杨修，因谏袁谭不从，谭死，故来哭尸。操曰：“汝知吾令否？”修曰：“已知。”操曰：“汝不怕累及三族耶？修曰：“生受爵禄，主亡不哭，非义士也。畏死忘义，何以立世！吾受袁氏厚恩，若得收葬谭尸于浅土，然后全家受戮，瞑目无恨。”操曰：“河北义士何其多也！可惜袁氏不能用人，用则吾安敢正眼而观此地”遂待修为上宾，加为中郎将。操得杨修，甚喜，问修曰：“今袁尚去投袁熙，当用何策取之？”修不答。操曰：“忠臣也。”问于郭嘉，嘉曰：“可使袁氏降将焦触、张南等攻之，可以取胜。”操令焦触、张南、吕旷、吕翔、马延、张觊，分三路兵攻幽州，操引兵接应。 却说袁熙、袁尚知操兵到，前队皆河北降兵，二人遂弃城，奔辽东西投乌丸。幽州刺史乌桓触乃番人，聚众杀白马为祭，歃血为誓共议降曹。触曰：“曹公当世英雄，今往降之，如不遵者，斩！”副将韩珩掷刀于地曰：“吾等受袁氏大恩，今主败亡，智不能救，勇不能死。若舍此而降曹，吾不为也”一席之人皆失色。乌桓触曰：“夫兵大事，当立大义。韩珩既有此志，听其自便。”推珩出。乌桓触出城降操。操加为镇北将军、幽州太守。 

　　操使人探知乐进、李典打并州，高干见守壶口，兵攻不能下。操自引兵前往，与众议破干之计。荀攸曰：“虽（须）用诈降计方可。”操唤吕旷、吕翔献诈降计。引兵一万抵关下，叫曰：“吾见袁尚轻视我等，故降曹操。操多疑忌，吾今改过，思归旧主，开关相纳。”干未信，二将卸甲弃马入见，干言操之过。干曰：“曹军新至，何以破之？”旷曰：“乘军心未定，今夜劫寨，我等愿为前部。”干无谋，果信。起兵万余同去。将至曹寨，忽一声炮响，伏兵四起。干知中计，杀回壶关，关已被李典夺了。高于走投单于，报知败兵之由，望乞救援，单于王曰：“吾与操自来无仇，汝欲使吾与操结仇”叱退不纳。干思无路，去投刘表。行至上落，被都尉王琰杀之，将头送操。操封王琰为列侯。 

　　●郭嘉遗计定辽东 

　　并州既定，议攻乌丸，除袁熙、袁尚，以绝祸根。曹洪曰：“袁熙兄弟兵败将亡，势穷力尽，今投夷狄；则熙、尚无用。今引兵深入番界，倘刘备说刘表以兵袭许昌，救应不急，为患不浅”郭嘉曰：“公言差矣。公虽威震天下，而夷人恃其边远，不预提防。因其无备，卒然攻之，可破辽矣。袁绍于番邦有恩无怨，熙尚存，舍乌丸而往南征，倘兄弟得乌丸之助，招死主之臣，以生冒顿之心，恐青、冀非已有之。刘表坐谈之客耳，自知英才不足以御备。虽空国远征，公无忧矣。”操曰：“奉孝之言是也”遂提大小三军，车数千辆，出卢龙口。但见黄沙漠漠，狂风四起，山路崎岖，操有回军之心，问于郭嘉。嘉此时不服水土，卧病车上。操泣曰：“以吾欲平夷狄，使公远涉艰难而致染病？”嘉曰：“某感丞相大恩，虽死不能报。”操曰：“吾见此路崎呕，意欲回军，若何？”嘉曰：“兵贵神速。掩其不备，虏可擒也。” 

　　操留嘉于易州养病，求乡导官引路。人荐袁绍旧将田畴深知地境，操令寻之。畴见操曰：“此路夏秋间水深不通车马，水浅不载舟船，为难久矣。若回马从卢龙口越白檀之险，出空虚之地，前近辽城，掩其不备，冒顿一战可擒矣。”操从之，即封畴为靖北将军，作乡导官，为前驱。张辽、许褚作后队。操倚（倍）道轻骑而进至白狼山。 

　　袁熙、袁尚会合冒顿等数万兵来，军士报操。操勒马登高望之，见顿兵不分队伍。操与张辽等曰：“虏兵不整，便可击之。”辽引许褚、徐晃四路兵击之，冒顿兵大败。张辽斩顿于马下。余众投降，操令休杀。袁熙、袁尚引千余骑投辽东而去。 

　　操收军回柳城，操差人探知郭嘉病重，操大惊。操封田畴为柳亭侯，使守柳城。畴曰：“某负义逃窜之人，蒙恩全活，岂可卖卢龙换爵禄！请效死刎首于前！”操使夏侯惇说之，不从，操乃拜畴为议郎。操抚慰单于番人等，送纳骏马一万匹。操领军回，时天色寒冷，又旱路干三百里无水，军皆乏粮，杀马为食，开地四十丈方得水。操曰：“孤前者乘危远征，侥幸成功，天所佑也。”操到易州时，郭嘉已死数日，停柩于公廨，年三十八岁，征伐多建奇功。左右呈上嘉临终密书，操拆开视之，曰：“欲平辽东，只宜按兵奈守，不可加兵杀伐，辽东可唾手而得。愿主公从之。”操痛哭于地曰：“奉孝已死，乃天丧吾也。”操与文武曰：“诸公年齿惟嘉至少，吾欲托以后事，不期中道而弃，使吾心崩胆裂”令军载灵柩回许昌，厚葬立碑，封赠为贞侯。养其子郭奕于府，以表忠良。次日，夏侯惇引众禀曰：“辽东太守公孙康，久不降服。即日袁熙兄弟投之，久后为患。请往征之，辽东可得。”操曰：“不烦诸公虎威。数日之间，公孙康自送二袁之首级而至。”方且班师回许昌，众疑未信。次日，又禀，操复前言，诸将疑。 

　　却说袁熙、袁尚奔辽东投公孙康。康与众商议。其叔公孙恭曰：“袁绍在日，常怀吞辽东之意，恨未报也。今二袁兵败将亡，无处依栖，来投我国，此是鸠占鹊巢之意。不如赚入城内杀之，送与曹操，必重待于汝。”康曰：“恐操引兵下辽东，不如纳二袁以助之。”恭曰：“差人去探知虚实，不动兵，则杀二袁以献操。”康使人打听。 

　　袁熙与尚曰：“暂且投辽东。然后杀公孙康夺城，养成气力，可复河北。”二人入见公孙康，康留于馆舍。军士回报：“操屯兵易州，无下辽东之意。”公孙康伏刀手于两壁厢，使人请二袁议事。熙、尚见坐椅上无裀褥，时天气严寒，尚对康曰：“愿赐坐褥。”康曰：“汝二人之头，将行万里，何借之有”即令刀手将二袁之头砍下，令匣盛贮，使人星夜送投曹操。众将大惊。操笑曰：“不出奉孝之料”乃赏其使，遂刻印，封公孙康为襄平侯，拜左将军。众惊问其故，操将郭嘉密书示之。众皆以嘉为神人。史官诗曰： 

　　天生郭奉孝，豪杰冠群英。 

　　腹内藏经史，胸中隐甲兵。 

　　运谋如范蠡，决策似陈平。 

　　可惜身先丧，中原梁栋倾。 

　　又诗叹曰： 

　　虽云天数三分定，妙算神机亦可图。 

　　若是当时存奉孝，难容西蜀与东吴。 

　　操兵回冀州，程昱等请曰：“北方大定，可下江南之策。”操曰：“吾有此心久矣。”是夜，宿冀州东楼上，夜观天文。时有荀攸在侧，操指曰：“南方瑞气粲然，恐未可图。”攸曰：“以丞相天威，何所不服”忽见一道金光，从地而起。他曰：“此必有宝于其地。”操下楼，随金光令人掘之，果得二铜雀。操问攸曰：“此何样也？”攸曰：“昔舜母夜梦玉雀入怀，而生舜帝。今得铜雀，此吉祥之兆，宜作高台以乐之。”操大喜，令作铜雀台于漳河之内。即日兴工，计一年而成。曹植曰：“若建台，必立三座：至高者，名为‘铜雀’；左边一塔，名‘玉龙’；右边一塔，名‘金凤’。作两条飞桥，横空而过，以‘龙凤朝铜雀’之意。须得二年方成。”操喜曰：“吾儿言者是也。他日台成，足以娱老。”遂留曹植在冀州建台。令张燕守北寨。操新得袁绍之兵，共有六十万。班师回许都，时建安十二年八月，操议封功臣，皆为列侯。操欲南征刘表，荀彧曰：“军方北征而回，待军兵养成气力，则刘表、孙权一鼓而下。”操从之，将兵分屯，以俟调用。 

　　●刘玄德赴襄阳会 

　　却说玄德到荆州，刘表待之甚厚。一日，相聚饮酒，忽报原降将陈生、张虎在江夏劫掠，人民造反，为祸不小。玄德曰：“弟愿往除之。”表喜，拨与兵三万。玄德领兵到江夏，张虎、陈生引军出迎，玄德、关、张、赵云出马。玄德见对阵张虎所骑之马，极其雄骏，玄德曰：“此必千里马。”子龙听说，直冲过阵，刺死张虎，将马牵回本阵。陈生随后来夺，被张飞刺死。余众溃散。玄德平服江夏回兵。刘表迎接，入城饮宴。表曰：“贤弟如此英雄，吾荆州有赖矣。但忧南越寇境，张鲁、孙权皆足为忧。”玄德曰：“弟有三将，可以保之，令张飞巡南越之境；关羽据固子城，以拒张鲁；赵云巡三江，以当孙权。兄何足忧？”表大喜。时蔡瑁闻知，遂入告姐蔡夫人曰：“刘备遣三将巡警边上，自居荆州，况且刘备为人忘恩失义，不可同处，必为荆州之患。”蔡夫人听弟之言，夜对刘表曰：“我闻荆州人多言留刘备在城中无益，不如早遣之。”表曰：“吾弟乃仁义兼全之士，何谓无益，汝勿疑焉。” 

　　次日，表出城操军，见玄德所骑之马极骏，问之，乃张虎之马。表称赞不已。玄德会其意，就将此马送与刘表。表大喜，骑闻（回）城中。蒯越见问，表言备送。越曰：“昔吾兄蒯良善相马；今虽弃世，越亦颇晓。此马眼下有泪槽，额傍有白点，名‘滴卢马’，骑则伤主。张虎为此而亡，主公不可乘之。”表从其言。次日，宴玄德，表曰：“昨日玄德所惠之马，深感厚意。贤弟征进可用，表处空闲，敬当奉还，贤弟居此不便，襄阳管下有一新野县，颇有钱粮。弟可引本部人马屯扎，就收钱粮为用。”玄德拜谢，领军去新野。表送至长亭，酌别之后，荆州幕宾伊籍见玄德长揖曰：“豫州不可乘此马。”玄德问其故，籍曰：“昨闻蒯越对表言，此马伤主，故送还公，今时报知。”玄德曰：“深感先生见爱。但人居世，死生有命，富贵在天，岂因一马能害我哉” 

　　籍与玄德同到新野，军民皆喜。建安十三年正月，甘夫人降生刘禅。是夜，一只白鹤栖于衙屋，鸣四十余声，望西飞去。守衙之兵，见为异禽。分娩之时，天香满室，经月不散，甘夫人有孕时，夜梦仰吞北斗，故名阿斗。 

　　玄德往荆州，说刘表曰：“方今曹操北征，许昌空虚，若引兵袭之，大事可就。”表曰：“吾坐九州足矣，安可别图”玄德默然。表邀玄德后堂饮酒，忽然长叹。玄德日：“兄有何不悦？”表曰：“吾心事难言”玄德欲问，蔡夫人出，表不言。席散，玄德回新野，与众论天下之事。 

　　闻操自柳城回，玄德悔表不用己言。忽表又使人请赴荆州，玄德同使见表。表曰：“近闻操回许昌，有吞并之意。昔日未听君言，失此机会。”玄德曰：“今天下分裂，干戈日起，机会有日。若能应之于后，未足为晚。”表曰：“弟言是也。”忽然泪下。玄德曰：“兄有何事不决如此？”表曰：“前者欲诉于汝，未得其便。”玄德曰：“凡有难为之事，弟死不辞，愿闻心腹之事。”表曰：“前妻陈氏生子刘琦，虽贤而懦，不堪立嗣；后妻蔡氏生子刘琮，颇有聪明。吾欲废长立幼，又恐碍理；吾欲立琦，今蔡氏族中皆掌军务，后必生祸，因决不下。”玄德曰：“自古废长立幼，取乱之道。若忧蔡氏权重，可渐渐削之，不可溺爱而立次。”蔡氏素疑备与表语，背立屏风，听知深恨。 

　　玄德自觉失言，起身于侧，滑然流泪不止。表问曰：“贤弟何故发悲？”玄德曰：“岁月易度，老将至矣。今见髀肉复生，功业不成，故此发悲”表曰：“吾闻弟在许昌，操请青梅煮酒，共论英雄，弟尽举名士，操对弟言：‘天下英雄，惟使君与操。’操虽有数十万众，挟天子而令诸侯，犹在吾弟之右，何足虑也？”玄德乘酒醉而答曰：“备若有基本，何虑天下碌碌之辈也”刘表听罢，忽然变色。玄德自知失语，托醉归馆舍。表虽不言，心中不足。史官诗曰： 

　　曹公屈指从头数，天下英雄独使君。 

　　髀肉因生犹感旧，争教寰海定三分。 

　　刘表闷闷不已。蔡氏曰：“我适间在屏风后，刘备之言，足见吞并荆州之意，视人如草芥。今若不除，必为后患。”表低首不答。蔡氏知其意，乃召蔡瑁商议。瑁曰：“我知刘备久后必吞并荆州，不如往馆舍杀之，后报与表。”天晚，瑁出点兵。 

　　伊籍知意，来报玄德，玄德大惊，不及辞表，上马而走。蔡瑁引军到舍，玄德已去。瑁悔不已，乃假写反诗于壁上，径入见表，言备有反乱之意，题反诗于壁上，不辞而去。刘表不信，亲往观之，果见有诗： 

　　困守荆州已数年，眼前空有旧山川。 

　　蛟龙不是池中物，卧听风云飞上天。 

　　表怒曰：“誓杀无义之徒”暗忖曰：“吾与玄德已久，未尝作诗，此必外人之谋。”回步入房，将刀刮去其诗，提剑上马。瑁曰：“兵已点齐，可往新野擒刘备。”表曰：“容别图之。”瑁见不从，暗与姐蔡氏商议，姐曰：“汝掌兵权，何必问我？”瑁次日禀表曰：“近年成熟，会众官于襄阳饮宴，酒食已办，请主公去。”表曰：“吾近日气疾作，不能行，可令二子为主待宾。”瑁曰：“二公子年幼，恐失于礼节抚恤之道。”表曰：“可请新野县玄德为主待客。”瑁暗喜中计，便差人请玄德赴襄阳会。 

　　●玄德跃马跳檀溪 

　　玄德回新野，自知失语，不告众知。忽使至，请赴襄阳会。玄德欲行，孙乾谏曰：“表内事不决，蔡瑁必生暗害。今请赴宴，必有诈谋，切不可往。”玄德将前事告知。关公曰：“外人之言，未可轻信。襄阳离此不远，哥哥不去，表反生疑。”玄德曰：“云长之言是也。”张飞曰：“筵无好筵，会无好会’，哥哥不可去。”赵云曰：“某领三百军马同往，可保主公。”玄德曰：“子龙同往，吾无忧矣。” 

　　即日起程到襄阳，蔡瑁接入，意甚谦敬。随后刘琦、刘琮引王粲、傅选、文聘、王威等文武官出迎。玄德见二公子在，不生疑忌。是日，请于馆舍安下。子龙引三百军围绕保护。云带剑，行坐不离。刘琦见玄德曰：“父亲气疾，不能行，特请尊叔待客，乞抚恤各处守牧之官为幸。”玄德曰：“吾本不敢当此，既兄有命，不敢不从。”次日，人报九郡四十二县官皆到。蔡瑁先与蒯越商议曰：“刘备世之枭雄，必为荆州之祸，密受我主之托，可就今日除之。”蒯越曰：“恐失士民之望。”瑁曰：“吾领主公密语。”越曰：“如此必先准备。”瑁曰：“东门岘山大路，已使蔡和引军把住；南门外使蔡中引军把住；北门使蔡勋引军把住；止有西门不守，前有檀溪阻隔，虽有数万之兵，不能过也”。越曰：“吾见赵云行坐不离，恐难下手。”瑁曰：“吾已伏兵五百在城内。使文聘、王威另设一席于外，以待武将。先请住赵云，便可行事。”入请玄德赴宴。众官皆至，玄德主席，二公子两旁，各官依次而坐。赵云带剑立于其侧。酒至三巡，文聘、王威请赵云赴席，云辞不去。玄德命云赴宴。蔡瑁在外收拾铁桶相似。玄德三百军都在馆舍。伊籍把盏，至玄德前，以目视之，曰：“请更衣。”玄德会其意，便推起往厕。伊籍于后园等，谓玄德曰：“今日蔡瑁欲害使君，东、南、北皆有军马。惟西门可走。使君快走，恐蔡瑁知之，急难脱身。瑁定计多日矣。”静轩诗曰： 

　　范增定计伤高祖，蔡增多好害蜀君。 

　　不是忠臣先献策，应知天意定三分。 

　　玄德大惊，急解滴卢马，开后园门，望西门而走。门吏当之不住。来报蔡瑁，瑁即领五百军随后赶来。 

　　玄德走到擅溪，见河阔数丈，水通湘江，其波甚急。无船可渡，勒马再回，遥望城西蔡瑁引军赶来。玄德曰：“吾死矣”纵马下溪，浸到衣襟。玄德加鞭，大呼曰：“滴卢滴卢今日妨吾，汝可努力，社稷全扶”言未了，那马从水中踊身而起，一跃三丈，飞上东（西）岸。玄德如云雾中起。后人诗曰： 

　　玄德襄阳逃难日，龙驹天赐渥洼生。 

　　威雄铁骑追不急，翻浪寒波阻去程。 

　　玉勒纵时双耳耸，金鞭击处四蹄轻。 

　　滴卢一跃檀溪过，从此西川霸业成。 

　　又题骏马云： 

　　襄阳城外接长途，来往行人叹滴卢。 

　　两岸蹄踪埋绿草，半滩水影撼青蒲。 

　　夜静月明横素练，波摇星现散琼珠。 

　　慢夸主有西川分，盖为当时得骏驹。 

　　又题玄德之福云： 

　　檀溪流水碧溶溶，过客登程忆旧踪。 

　　玄德此时因避难，滴卢当日果招凶。 

　　波开涌过溪三丈，势若飞腾上九重。 

　　千古且休夸骏马，分明背上有真龙。 

　　又言人马皆福诗曰： 

　　偶到檀溪观旧迹，曾逢故老论三分。 

　　主凭洪福应逃难，马仗神威迥出群。 

　　坐下当时扶社稷，安心有日会风云。 

　　须知天意推排定，千里龙驹万乘君。 

　　玄德跃过檀溪，回顾见蔡瑁引五百骑到隔岸，大叫曰：“使君何故逃席而去？”玄德曰：“吾与汝无仇，何故相害？”瑁曰：“吾无此心，使君休听傍人之言。”玄德见蔡瑁手将拈弓取箭射已，勒马加鞭望南而去。蔡瑁与诸将曰：“是何神助也？”蔡瑁不敢过溪，遂回城中。 

　　●刘玄德遇司马德操 

　　赵云正饮酒间，忽见人马转动，急入观之，不见玄德。心中大惊，出投馆舍，听得人说：“蔡瑁引军赶玄德，玄德出西门。”赵云引军出城，迎见蔡瑁，喝问曰：“吾主何在？”瑁曰：“使君逃席，不知何往。”赵云不见动静，前望大溪相隔，别无去路。赵云曰：“汝请吾主，何故以兵围绕？”瑁曰：“九郡四十二县官僚在此，安得不防？”云曰：“汝逼吾主何处去了？”瑁曰：“闻玄德到此，来又不见。”云来溪边，看见隔岸一带水迹，高三十丈，引三百军回时，蔡瑁已入城去了。赵云引军回新野。 

　　玄德渡溪之后，想：“此阔涧，不觉一跳而过，岂非天意”望南漳村僻路而行，见一牧童跨牛吹笛，视玄德曰：“将军莫非破黄巾贼刘使君否？”玄德惊问曰：“汝乃小童，何以知吾姓字。”小童曰：“我本不知。因师父有客到时，曾说有一玄德公，身长七尺五寸，垂手过膝，乃当世英雄。今见将军，是以知之。”玄德曰：“汝师父姓甚名谁？”童曰：“我师父复姓司马，名徽，字德操，道号‘水镜先生’，颍川人也。”玄德曰：“与谁为友？见居何处？”小童曰：“与襄阳庞统为友。树林中便是庄也。”玄德曰：“汝可引吾见师傅。” 

　　小童引玄德到庄门下马。忽听庄内琴声甚美，交小童且休通报。忽琴声住而不弹，一人笑而出曰：“琴韵清幽，中忽生杀伐之声，必有英雄窃听。”玄德大惊，见其人松形鹤质，年纪半百，颜色如童。玄德入见，礼毕，衣衿尚湿。水镜曰：“明公幸免大难。”玄德惊讶不已。水镜慌忙请人草堂，分宾主坐。玄德曰：“偶因此地经过，幸仙童指引，得拜尊颜，不胜荣幸”遂以襄阳一事告之。水镜曰：“我观公气色，已知之。公居何职？”玄德曰：“左将军、宜城亭侯、豫州牧。”水镜曰：“久闻将军大名仁德，何故奔走于形势之途？”玄德曰：“命运多蹇。”水镜曰：“不然。将军左右不得其人。”玄德曰：“吾左右文有孙乾、糜竺、简雍，武有关、张、赵云，竭忠辅相，何谓不得其人？”水镜曰：“关、张、赵云，虽有万人之敌，而非权变之才；孙乾、糜竺、简雍之辈，白面书生，章句小儒，非经纶济世之士，成霸业之人也。”玄德曰：“备恭已以求山谷之遗贤，奈何未得其人”水镜曰：“儒生俗士，不识兵务；安邦定国，当求俊杰。”玄德请问：“谁为俊杰？”水镜曰：“汉高祖得张良、萧何、韩信之士，汉光武得邓禹、吴汉、冯异之徒。能成王霸之基业，方为俊杰。”玄额：“恐今无此等人物。备愚昧不识，愿赐指教。”水镜曰：“公不闻诸郡小儿谣言有云。”玄德曰：“请问谣言。”水镜曰： 

　　八九年间势欲衰，至十三年无子遗。 

　　到头天命有所归，泥中蟠龙向天飞。 

　　“此谣乃建安初至于今。‘九年间势欲衰’者，建安八年，刘景升丧却前妻，便生家乱，此‘势欲衰’。‘至十三年无孑遗’，不久景升逝矣；则文武零落无孑遗。到头天命有归于将军。”玄德曰：“刘备安敢望此”水镜曰：“天下人才尽会于此，将军可求之。”玄德问是何人，水镜曰：“伏龙、凤雏，两人得一，何（可）安天下。”玄德问曰：“伏龙、凤雏，何人也？”水镜曰：“今日天晚，明早当告。”唤小童排酒馔相待讫，各自安寝。 

　　玄德闻言，睡不着枕。约已更深，听有人扣门而入。玄德起听之。水镜曰：“元直何来？”其人答曰：“久闻景升善善恶恶，特往谒之。及相见时，徒有虚名，故回至此。”水镜曰：“何故弃之？”其人曰：“善而不能行，恶而不能去，但遗书以别之。；水镜曰：“方今汉室衰微，贤愚一混，干戈竞起，祸乱始生。汝怀王佐之才，当待时而出。携美玉而作砖石，于世取辱，汝之过也。且英雄在眼前，何故谒景升？”玄德听之大喜：“此必是伏龙、凤雏。” 

　　候至天明，问水镜曰：“昨夜过客是谁？”水镜曰：“小贤，天未明时，已往他处矣。”玄德求问姓名，水镜曰：“好！好！好！”玄德又问伏龙、凤雏是谁，水镜又言：“好！好！好！”玄德拜求水镜，同扶汉室。水镜曰：“贫道山野之人，不堪世用。自有胜吾十倍者来助公，公宜访之。”正说之间，小童来报：“庄外有一将军，引军数百，围了庄。”玄德大惊，急出视之，乃是赵云。玄德大喜。 

　　●刘玄德新野遇徐庶 

　　赵云入见曰：“夜来回县，不见主公，连夜到此。玄德言跳檀溪之事。云请玄德上马，恐兵来县厮杀。玄德辞了水镜，与云行不三十里，关、张引兵来迎见，玄德诉跳檀溪之事。 

　　同回县中，与孙乾等商议。乾曰：“可致书与表，分解此事。”玄德作书令孙乾至荆州见表，表曰：“吾着玄德待客，何故逃席走回？”乾呈书，言蔡瑁欲害玄德，故跳檀溪得脱。表闻大怒，唤瑁入，骂曰：“汝敢害吾弟？推出斩之！”蔡夫人哭救免死。乾曰：“皇叔已后再不敢赴荆州。”表令长子刘琦同孙乾来新野请罪。玄德见刘琦到，大喜，设宴相待。坐间，刘琦忽然下泪。玄德问其故，琦曰：“继母蔡氏常有谋害之心，侄无计可避。”玄德劝以小心尽孝，自可无祸。次日，刘琦拜别。玄德送出城外，指坐下骑滴卢谓琦曰：“若非此马，吾已为九泉之人。”琦曰：“非马之力，乃叔父洪福。”叔侄辞泣而去。 

　　玄德回城见市上一人，葛巾布衫，长歌而来。歌曰： 

　　天地反覆兮，大厦将殂； 

　　大厦将颓兮，一木难扶。 

　　四海有贤兮，欲投明主； 

　　圣主搜贤兮，却不知吾。 

　　其人歌罢，大笑不止。玄德闻歌，暗思：“莫非水镜所言伏龙、凤雏也？”遂下马邀入县衙高坐，问其姓名。其人曰：“某乃颍上人，姓单，名福。久闻使君招贤纳士，未敢轻造，故乃作歌于市。”玄德敬之，拜单福为军师，操练本部人马。 

　　却说曹操令曹仁、李典、吕旷、吕翔三万军屯樊城，虎视荆、襄动静。此时吕旷、吕翔票曹仁曰：“目今刘备见屯新野，招军屯粮，有图许都之意，乞早除之。吾二人自降丞相，未见寸功，愿请兵五千，去取刘备首级，以献丞相。”曹仁从之，令二将来攻新野。人报玄德，请单福商议，福曰：“既有兵来，不可令入境，以扰居民。先令云长引军，从左而出，以截中路；翼德引军右出以断后；使君引赵云出军迎敌，必能斩将。”玄德大喜，依计而行。 

　　玄德引赵云引二干人马，出官道相迎，吕旷、吕翔引兵对阵。玄德大呼曰：“吾有何罪，敢来侵犯？”旷曰：“汝乃反汉之贼，安得无罪？”子龙出战。不数合，子龙刺死吕旷。吕翔引兵便走，被关公杀一阵。翔夺路而走，被张飞拦路，刺死吕翔。余军溃散。玄德大胜回县重待单福，犒赏三军。 

　　败军回报曹仁，仁大惊，和李典商议。典曰：“今二吕欺敌而亡。只宜按兵不动，申报丞相。”仁曰：“目今二将被诛，量新野小可之地，何必申丞相？吾与汝去擒刘备，将功赎罪。”典曰：“刘备人杰，不可轻视。兵法云：‘知己知被，百战百胜。”’曹仁大怒，曰：“吾自去新野擒刘备”遂下令起本部人马，离了樊城，径奔新野进发。 

　　●徐庶定计取樊城 

　　单福与玄德曰：“曹仁在樊城，知二将被诛，必尽起本部兵来取新野。”玄德曰：“何以迎之？”福曰：“吾料曹仁起兵尽来，樊城空虚，兵虽隔河，可唾手而得也。”玄德问计，福附耳低言，如此如此。玄德依计而行，预先调拨已定。人报曹仁备船渡河。玄德令赵云为先锋，与李典约战数十合，李典败走。见曹仁，言赵云英雄，不如回樊城。仁大怒，叱典曰：“汝未出兵，先慢吾军心；今又卖阵回来，反壮他人威势，推出斩之”众将告免。曹仁次日自引兵前进，布成阵势。单福上山观看，与玄德曰：“主公识此阵否？”玄德曰：“不知。”福曰：“此‘八门金锁阵’。虽布得是，可惜不全。”玄德曰：“何为不全？”福曰：“八门者、休、生、伤、杜、景、死、惊、开。若从生门而出，开门而入，则吉；如从惊门、休门而入，则带伤；如从杜门、死门而入，必亡。八门虽布得整肃，只是中间缺于主持。如从东南角上呐喊而入，军中鼓噪助喊，杀入中军，曹仁径投北走。令赵云勿赶，却突西门，又从西杀出，从生门而入，再从西方景门而入，击之必破。”玄德传令，交前军把住阵脚，令赵云引五百军从东南而入，径往西出。云得令，引军径投东南角上，杀入中军。曹仁径投北走。玄德大胜回，宴谢单福。 

　　曹仁大败回营，请典商议曰：“刘备军中必有能者。吾布‘八门金锁阵’，赵云投东南而入，投西而去，安得无能者？”典曰：“吾兵在此，甚忧樊城。”曹仁曰：“今晚去劫刘备寨，如中，则进兵；如不中，则回兵。”李典又谏曰：“备必有难备。”曹仁不听李典之言，传令而行。 

　　单福与玄德在营中，忽狂风大起。福曰：“今夜曹仁必来劫寨。”即令云长从小路取樊城，张飞、赵云埋伏赶杀曹仁。 

　　是夜，曹仁为前队，李典作后应，二更时分来劫寨内。比及至寨内，只见四面火起，烧着寨栅。曹仁知有准备，急引军退。赵云随后杀来，曹仁急弃本寨，望河而走。比及到河边，张飞埋伏领兵杀出，曹兵大败。李典保护曹仁下船渡河，曹兵大半淹死。曹仁渡河上岸，走到樊城下叫门。城上鼓响，关公引军杀出。曹仁败走，失了樊城，投许昌。听知单福为军师，设谋定计。 玄德入樊城，县令刘泌出城迎入，安民已定。刘泌长沙人，亦是汉室宗亲。时有外甥寇封侍立于前，玄德见其人品魁梧，声音清亮，乃问之。封答根由出身。玄德欲封过房为嗣，泌欣然从之，命封拜玄德为父，赐姓刘封。玄德带回，令拜云长、翼德为叔。云长曰：“兄已有子，何又螟蛉？后必有乱。”玄德曰：“吾以彼为子，彼必待我为父，有何乱焉？”云长不悦。玄德与单福商议，令赵云引一千军守樊城，玄德引众回新野。 

　　曹仁、李典回许昌见操，拜伏请罪，言刘备用单福为军师，乃损兵折将而回。操曰：“胜负乃军家之常，岂能常胜乎？不知单福乃何人？”程昱曰：“非单福也。此人少好击剑。曾与友人报仇，用白土涂面，披发而走，乃更名易姓，逃于他处。遍访名师，与司马徽谈论为友。乃颍川徐庶，字元直。”操曰：“徐庶之才，比君何如？”昱曰：“昱十分，得庶之一。”操曰：“惜乎贤士归于刘备，必助羽翼”县曰：“庶为人至孝，幼丧其父，有母在堂。见今庶弟徐康已亡，母无人侍奉，使人赚徐母至许昌，令母作书唤之，庶必星夜而至矣。”操喜，差人前去取徐母到。操亲自相待，与对坐曰：“近闻令郎元直，乃奇才。今在新野，助逆臣刘备，已反朝延，正如明珠投暗，诚为可惜。今烦夫人付书，唤回许昌，吾于天子之前保奏，必加重爵。”徐母曰：“刘备何人也？”操曰：“涿郡小辈，妄称皇叔。”徐母两眼圆睁，厉声言曰：“何欺诳太甚！吾闻玄德有尧、舜之风，禹、汤之德。天下谁不仰之？真乃当世英雄。吾儿辅之，得其主矣。汝托名汉相，实乃汉贼；反言玄德为逆贼，岂不自耻！吾安肯使其子背明投暗，惹万世之骂名乎？”言讫，将笔砚投于地下而出。 

　　●徐庶走荐诸葛亮 

　　操大怒，欲斩徐母，程昱曰：“徐母毁丞相者，欲求死也。杀之，庶必死心搭（塌）地以助刘备，而竭力报母仇。不如留之，则使庶身心两地，纵助刘备，亦不尽力。昱有一计，必赚徐庶至此，以辅丞相。”操然之，送徐母别室养赡。程昱早晚以亲母待之，昱乃常言曾结拜庶为昆仲，常时送物，徐母作启以答。昱得徐母笔迹，假作书一封，差心腹人，持书径投新野县来见徐庶。军士曰：“某乃馆下走座，奉老夫人之命，有书上达。”徐庶拆开视之。书曰： 

　　自儿离家，旦夕悬望。近者汝弟徐康已丧，举目无亲。正悲怆中，不期曹相使人赚到计昌，言汝背反，下吾于缧绁，独赖程昱等力救。若得汝降，能免吾死。今以书来，可想劬劳之恩，星夜奔至，以全孝道；却图归耕故乡，免遭大祸。吾今命若悬丝，专望汝来救拔！更不多嘱。 

　　徐庶看毕，泪如雨下，持书来见德曰：“某乃颍川徐庶，为因逃难，更名单福。因投景升与之论事，知其无用，故作书别之，夜至司马徽庄诉知。水镜责庶不识其主，却说：‘豫州在此，何不投之？’因此，某作狂歌于市，以钧（钓）使君；幸蒙不弃重用。争奈老母被操囚于许昌，将欲垂命，持书来唤，不容不去。今日暂辞，尚容再会。”玄德曰：“子母之道，乃天爱也。待与老夫人相见后，再从听教。” 庶就欲拜别。玄德曰：“请再聚一宵，来日相饯。”孙乾入见玄德曰：“元直天下奇才，主公留此，今回许昌，知我军中虚实，操必重用，来攻我军，势必危矣。主公休放他去，使操见庶不至，必斩其母。庶知母死，必竭力报母之仇。”玄德曰：“不然。使人杀其母，吾独用其子，是不仁也；留之而不使去，以绝子母之道，是不义也。吾宁死，不为不仁之义之事。”众皆感叹。 

　　玄德请庶饮至半夜，庶曰：“今闻老母被囚，虽金波玉液，不能下咽。”玄德曰；“闻公之行，使备如失左右手。”二人泣坐待旦。诸将皆往城外安排饯行。玄德与庶出城，至长亭，备举杯劝庶：“备缘分浅薄，不得相从先生听教。愿先生善事新主，以全孝道。”庶曰：“庶曰：“庶才微智浅，深荷使君重用。今为老母半途而别，纵操逼事，终身不设一谋。非不忠也。”玄德又曰：“先生此去，备当远遁而避世。”庶曰：“本欲与使君共图王业，以伸方寸地也。今因老母别去，愿使君别求大贤以佐之，”玄德曰：“谁似先生妙用。”庶曰：“某樗栎庸才，非栋梁也。”顾诸将曰：“望诸公善事使君，以图名垂竹帛，功列青史，休效庶无始终。”诸将感叹而别，玄德泪如雨下，不忍相别，又送一程，玄德曰：“先生此去，备心如割，勿复有匡扶王室之心”庶曰：“使君保重，尚图再会。”玄德曰：“各天一方，未知相会又在何日”不觉又行十里，庶辞曰：“不劳远送，吾当星夜而行见母。”玄德执庶手曰：“先生此去，吾泪沾衿袖。”庶亦掩面哭别。玄德立马于林畔，看庶乘马，引从者数人匆匆而去。玄德曰：“元直去矣吾凝泪眼而望，被大林遮隔”以鞭指曰：“令伐一山树木”孙乾曰：“因何伐之？”玄德曰：“不见元直故伐此木！” 

　　正望问，忽见庶拍马而回。玄德忙问：“元直莫非无去意乎？”遂下马相迎。庶亦下马而来。玄德曰：“先生此回，必有佳意。”庶曰：“庶心绪如麻，失却一语：有一大贤，在襄阳城西二十里，地名隆中，使君急去求之。”玄德曰：“君何不与同去相见，甚好。”庶曰：“此人非庶可比也。可比周之吕望，汉时张良。有经纶济世之才，能补完天地之手。其人比管仲、乐毅不及也。”玄德曰：“比先生才德何如？”庶曰：“某比此人，如驾上车马以并麒麟，寒鸦以配鸾凤。”玄德曰：“愿求他姓名。”庶曰：“此人乃琅琊南阳郡人，汉司隶校尉诸葛丰之后。早丧其父，双姓诸葛，名亮，字孔明。所居之地有一岗，名卧龙岗，号为‘卧龙先生’。乃当世之大贤，若求此人来助，何虑天下不定”玄德曰：“莫非水镜先生所言伏龙、凤雏乎？”庶曰：“然也。”玄德曰：“备在水镜庄上，有云伏龙、凤雏，两人若得一人，可安天下。备再问之，但言‘好、好、好’而已。”庶曰：“凤雏乃襄阳庞统是也。伏龙正是诸葛孔明也。”玄德踊跃大笑曰：“今日方悟‘伏龙、凤雏’之名也。不期大贤只在目前不闻先生之言，备有眼如盲”此是徐庶走荐孔明之时。后人诗曰： 

　　痛堪（恨）高贤不再逢，临期哭别两情浓。 

　　片言恰似春雷震，能使南阳起卧龙。 

　　又诗赞曰： 

　　四海苍生尽倒悬，豫州天下漫求贤。 

　　不因徐庶临期语，怎得西川四十年？ 

　　玄德别庶，引关、张回县，庶念玄德之情，恐孔明不去，乘马直至隆中，来见孔明。孔明问曰：“元直此来，必有事故？”庶曰：“某近日事玄德，因老母被操所囚，持书来召，只得舍之。临行曾荐先生事刘皇叔。望先生勿辞，可往见之，当展平生之大才，不负夙昔之所学也。”孔明听罢，乃变色言曰：“你以我为享祭牺牲之礼乎？”拂袖而入。徐庶羞惭，勒马转回许昌去了。



　　●刘玄德三顾诸葛亮 

　　建安十二年十一月，徐庶回许昌。操听知，命荀彧、程昱迎庶。入见操，礼毕，操曰：“公乃高明远见之士，何屈身于刘备？”庶曰：“吾幼逃难，托迹江湖，偶至新野，与备相会。老母幸蒙慈念，庶不胜愧感。”操曰：“令堂在此，汝可尽人子之道。吾亦得以领诲。”庶谢回见母，徐母见庶堂下拜，惊问曰：“汝何事至此？”庶曰：“近于新野从事刘皇叔，偶得母书，辞主星夜至此。”母怒曰：“辱子飘荡江湖三十年，吾将谓汝群（习）儒学业。，日有进益，何今反不如初！汝自幼读书，亦知忠孝不能两全。今曹操欺君罔上之贼，玄德仁义布于四方，谁不仰之？吾谓汝得其主矣。汝凭一纸伪书，不辞而来，弃明投暗，自取恶名，真匹夫也：有何面目与汝相见！玷辱祖宗，枉生于天地之间”庶伏于地，不敢仰视。徐母入屏风后，缢死于梁间。庶知，慌入救时，气绝不醒。史官赞曰： 

　　贤哉徐母，德播中土。守节无亏，保家有补。 

　　教子义方，处身甘苦。气若丘山，义充肺腑。 

　　赞美豫州，毁凌魏武。不畏鼎镬，何惧刀斧。 

　　惟恐后嗣，死得无所。贤哉贤哉，名垂万古！ 

　　徐庶哭死复甦。操知，亲送棺椁，设祭厚葬许昌南原。徐庶居丧，操重赐之。 

　　商议南征。荀彧谏曰：“今冬天寒，未可动兵。且待春暖，可于冀州凿漳河之水作一池，名‘玄武池’，于内教练水军，然后南征，可为席卷。”操从其言。 

　　玄德在新野安排聘礼，欲往隆中谒孔明，只见门吏报曰：“衙外一人，峨冠博带，道貌非俗，特来相探。”玄德曰：“莫非孔明？”遂整衣冠出迎，乃司马徽也。玄德大喜，请入高坐，拜问曰：“备自别仙颜，军务杂急，有失拜访。幸蒙光降，不胜感激。”微曰：“近闻元直在此，敬来一会。”玄德将庶归根由说知。徽曰：“此中操计！吾闻徐母大贤，虽被操囚，安肯持书唤子？此必诈书。元直不去，其母尚存；元直去之，母必死矣！”备问其故，微曰：“母贞烈之人，羞见其子，必死。。”玄德曰：“元直临行，荐孔明为师，未知何处？”徽曰：“此人与博陵崔州平、颍川石广元、汝南孟公威、徐元直为友，一处学业。此四人务于精熟，惟孔明独观大略。抱膝长笑曰：‘汝等仕进可至刺史、郡守。’众问孔明之忠（志），孔明笑而不答，可见其人之志。”备曰：“颍川多贤也？”徽曰：“昔张旭善观天文，见群星聚于颍川，乃对人曰：“其地聚贤。”’诗曰： 

　　蜀郡灵槎转，丰城宝剑新。 

　　将军居北塞，天子出西秦。 

　　未到三台辅，曾为五老臣。 

　　今朝颍川客，谁识聚贤人？ 

　　徽曰：“孔明居隆中，好为《梁父吟》，每自比管仲、乐毅，其才不可量也。”旁有关公曰：“闻管仲一匡天下，九合诸侯，孔子称曰：‘微管仲，吾其披发左衽矣。’乐毅克齐七十余城。二人皆春秋盖世功名之士。孔明自此，岂不太过？”微曰：“孔明妄比二人？以吾观之，可比兴周姜子牙，立汉张子房。”众皆愕然。徽相辞别便行，玄德坚留不住。徽仰笑曰：“伏龙虽得其主，未得其时”言罢，相别而去。玄德叹曰：“真隐士也” 

　　次日，玄德同关、张往隆中来。遥望山畔数人，耕锄于田，而作歌曰： 

　　苍天如圆盖，陆地似棋局。 

　　世上黑白分，往来担荣辱。 

　　荣者多匆匆，辱者多碌碌。 

　　南阳有隐君，高眠睡不足。 

　　玄德闻言，勒马问农夫曰：“此歌谁人所作？”田夫曰：“此歌乃卧龙先生作也。”玄德曰：“卧龙先生居在何处？”田夫指曰：“前面高岗，乃卧龙岗。疏林内茅庐中，即先生居处。”玄德遥望卧龙岗，果然清景异常。后人道卧龙居处，作古风一篇云： 

　　襄阳城西二十里，一带高岗映流水。 

　　高岗屈屈压云根，流水潺潺飞石髓。 

　　势若困龙天上蟠，形如丹凤松阴里。 

　　柴门半掩闭茅庐，中有高人睡未起。 

　　修竹交加列翠屏，四时篱落野花馨。 

　　床头堆积皆黄卷，座上往来无白丁。 

　　扣户苍猿时献果，守门老鹤夜听经。 

　　囊里名琴藏古锦，壁悬宝剑挂七星。 

　　庐中先生独幽雅，闲来亲自勤耕稼。 

　　专待春雷惊梦回，一声长笑分天下。 

　　玄德来到，亲扣柴扉。一童子出问，玄德曰：“豫州牧刘备，来拜访先生。”童子曰：“先生早出，不知何往。”玄德曰：“几时回来？”童子曰：“或三五日，或十日回。”玄德惆怅不已。关公曰：“不如回去，再来未晚。”玄德嘱童子曰：“如先生回，可言刘备专拜。”遂离茅庐。 

　　行不数里，忽见一人，头戴逍遥巾，青衣道袍，手执藜杖，从山僻小路出来。玄德曰：“此卧龙先生也”忙下马施礼曰：“先生莫非卧龙？”其人曰：“吾乃孔明之友，博陵崔州平。”玄德曰：“久闻先生大名，席地权坐。”二人坐于石上。关、张侍立于旁。州平曰：“将军欲见孔明何为？”玄德曰：“方今天下大乱，盗贼蜂起，欲求孔明安邦定国之策。”州平曰：“公以定乱为主，但未明治乱之道。”玄德曰：“何为治乱之道？”州平曰：“将军听诉一言。自古以来，治极生乱，乱极生治，治乱于天地明阳消长之道，寒暑往来之理。治不可无乱而入为治。如寒尽则暖，暖尽则寒，四时相传。自高祖除秦之乱而入治，至哀平之世以来二百年，太平日久，王莽篡位汉主而入乱。光武中兴于东都，大汉天下，由乱入治。光武至今二百年，民安以久，故起干戈，此乃治入于乱。方今祸乱之始，未可求定。将军欲见孔明，请斡旋天地，扭捏乾坤，恐不易为。”玄德曰：“深蒙先生高论。不知孔明往何处？”州平曰：“吾亦寻他未见。”玄德曰：“请先生同到新野，若何？”州平曰：“山野之人，无意功名，容后再会。”长揖而去。 

　　关公曰：“州平之言，若何？”玄德曰：“此隐者之言，圣人有言：‘危邦不入，乱邦不居。天下有道则见，无道则隐。’此理因是，争奈汉室将危，社程分崩，庶民倒悬之急。安得不治乱扶危？”关公曰：“此言正是。屈原虽知怀王不明，犹舍力而谏，为宗族故。”玄德曰：“云长知我心也。” 

　　回新野数日，时值隆冬，玄德使卒回报孔明在庄，玄德大喜。即行，张飞曰：“量一村夫，何消哥哥自去，使人唤来便了。”玄德叱曰：“岂不闻孟子云：‘齐景公田，招虞人以旌，不至，将杀之。孔子曰：‘志士不忘在沟堑，勇士不忘丧其元。’孔子奚取焉？非招不往。今见贤不以其道，是犹欲入其室而自闭之门。孔明世之大贤，岂可召乎？”遂上马来遏孔明。 

　　●玄德风雪谒孔明 

　　建安十二年十二月，天气严寒，朔风凛例，大雪纷纷。玄德、关、张前赴隆中，来访孔明。张飞曰：“哥哥只顾访此无益之人。请回去，以避风雪。”玄德曰：“冒雪而来，孔明见我殷勤之意。如兄弟怕冷，请自先回。”飞日：“死且不惧，何怕冷乎恐哥哥空劳神思耳。”将近茅庐，忽见路傍酒店一人作歌。玄德勒马于酒旗下，听歌曰： 

　　壮士功名未得成，呜呼久不遇阳春 

　　君不见，东海老龙波乱绉，圮桥壮士未能伸？ 

　　庆施三百六十韵，风雅遂与文王亲。 

　　八百诸侯不期会，老龙负舟涉孟津。 

　　牧野一战血漂杵，朝歌设策诛纣君！ 

　　又不见，高祖奋迹起草中，长揖一声隆准公。 

　　高谈大霸惊人耳，二女濯足何贤逢。 

　　入关驰骋夸雄辩，指麾众将如转蓬。 

　　东下齐城七十二，更有何人堪寄踪？ 

　　一人功迹开如此，至今谁肯论英雄 

　　又有一人击桌而歌曰： 

　　吾皇提剑清寰海，一定强秦四百载。 

　　桓灵末久火德衰，奸臣贼子调鼎鼐。 

　　青蛇飞下御座傍，又见妖虹降玉堂。 

　　群盗四方如蜂蚁，奸雄万里皆鹰扬。 

　　吾侪大笑空拍手，闷来村店饮村酒。 

　　独善其身尽日安，何须万古名不朽 

　　二人歌罢，抚掌大笑。玄德曰：“必是卧龙”下马入店，见二人对饮。玄德曰：“二位谁是卧龙先生？”其人答曰：“将军寻卧龙何干？”玄德曰：“欲求先生济世安民之术。”其人曰：“吾乃卧龙之友广州（颍川）石广元，汝南孟公威也，隐居于此。”玄德大喜曰：“敢屈二公同往卧龙共语如何？”广元曰：“吾等皆是山野慵懒之徒，不知治国安民之事。” 

　　玄德辞二隐土，上马投卧龙岗来。庄门外下马，玄德曰：“先生在庄否？”童子曰：“在堂上观书。”玄德随童子入草堂，见一人抱膝而歌曰： 

　　快（凤）翱翔于万里兮，无主（梧）不栖。 

　　吾困守一方兮，非主不依。 

　　自躬耕于陇亩兮，以待天时。 

　　聊寄傲于琴书兮，吟咏乎诗。 

　　逢明君于一朝兮，更有何迟。 

　　展经纶于天下兮，开创鎡基。 

　　救生灵于涂炭兮，到处平夷。 

　　立功名于金石兮，拂袖而归。 

　　玄德上草堂拜曰：“备久慕先生，无缘拜会。昨因元直指引，径到仙庄，不遇空回。今特冒风雷而来，得拜尊颜，实为万幸！”其人答曰：“将军莫非刘皇叔，欲寻卧龙？乃二家兄。大家兄诸葛瑾，见在江东孙权处为幕宾；二家兄诸葛亮，与某躬耕于此；某乃孔明之弟，诸葛均也。”玄德曰：“卧龙先生何往？”均曰：“崔州平邀去二日矣。”玄德曰：“邀去何为？”均曰：“或驾小舟游江湖，或访僧道于名山，或寻朋友于山寺，或乐琴棋于洞府，往来莫测，不知去向。”玄德曰：“刘备如此缘分浅薄，两次不遇！”嗟吁不已。诸葛均待茶毕，张飞曰：“既先生不在，请哥哥上马。”玄德曰：“吾闻令兄熟谙韬略，善晓兵机，可得闻乎？”均曰：“不知。”飞怒曰：“问他则甚！风雪甚紧，不如早回。”玄德曰：“汝岂不知《春秋》乎？”均曰：“家兄不在，不敢相留。”玄德曰：“令兄鹤驾归时，数日之后，备当又至。借纸笔，留书上达，表备殷勤之意。”书曰： 

　　汉左将军豫州牧刘备拜书：久闻先生德重才高，风声四达。备久怀愿见之心，向日与今，两番躬拜仙庄，不遇空回，怏怏不已！窃念刘备汉朝苗裔，忝居皇叔，滥当典郡之阶，职系将军之列。伏睹朝廷离乱，纲纪所张，当群雄乱国之时，恶党欺君之日，备心日为忧惶，肝胆痛裂。仰闻先生仁慈恻隐，忠义慨然，有吕望之才能，子房之妙略。乞救天下生灵为念，早赐高尚之志为辅弼，使斯世斯民，复见汉室之兴，诚万幸也：谨书以达衷曲。再容他日，斋戒沐浴以求拜于尊颜，希勿弃却。 

　　玄德写完，递与均，拜送而别。 

　　玄德上马，忽见一童子拍手叫曰：“先生来也！”玄德见一人暖帽遮头，狐裘披体，坐骑一驴，青衣小童背一壶酒，踏雪而来，口歌《梁父吟》曰： 

　　一夜北风寒，万里彤云厚。 

　　长空雪乱飘，改尽江山旧。 

　　仰面观太虚，想是玉龙斗： 

　　纷纷鳞甲飞，顷刻遍宇宙。 

　　玄德听知：“此必卧龙！”白发老衰翁，盛感皇天佑！下马施礼曰：“先生冒寒不易，刘备专候久矣。”那人下驴作揖。诸葛均出曰：“此乃家兄岳翁黄承彦也。”玄德曰“适闻诵诗极妙，何人所作？”承彦曰：“老夫在女婿家，记得这一篇。偶见雪压梅花，感而诵之。”玄德曰：“曾见令婿否？”承彦曰：“老夫径来看小婿。当初吾有一女，黄头黑面，不堪相配。孔明欣然娶之。”时人笑为之谚云：“莫学孔明择得黄承彦丑女。”玄德闻言，同关、张辞别承彦，上马而归。有叹诗曰： 

　　一天风雷访贤良，不遇空回意感伤。 

　　冻冷溪桥山径滑，寒冲鞍马路途长。 

　　当头片片梨花落，扑面纷纷柳絮狂。 

　　回首停鞭遥望处，烂银堆满卧龙岗。 

　　●定三分诸葛出茅庐 

　　建安十三年正月，玄德二次不遇孔明，再往南阳去请孔明。关、张谏曰：“兄往二次相谒，其礼太过。想此人外有虚名，内无实学，故托辞不出。古人云：‘无以贵下贱，无以众下寡。’兄何惑斯人之甚”玄德曰：“汝读《春秋》，岂不闻齐桓公见东郭野人之事？桓公乃诸侯，欲见野人，一日三往而不得见，直至五还，方得一见其面。何况吾见孔明？”关公曰：“如此敬贤，如文王谒太公。”张飞曰：“哥哥差矣。俺兄弟三人纵横天下，武艺不如谁？何故将村夫为大贤之敬？今番我替哥哥去请，如不来，只用一条麻索缚来！”玄德叱曰：“岂不闻文王三分天下有其二，去渭水谒姜子牙？子牙持钓不顾文王，王立于后，日斜不退，子牙才与交谈，乃成周天下八百年！汝今番休去，我与云长去请。”张飞曰：“既兄亲往，我敢不随？”玄德曰：“汝若同往，不可失礼。”三人同至隆中，正遇诸葛均飘然而来。玄德下马，问曰：“令兄在庄否？”均答曰：“昨暮方回。将军请进。”均别，山路而去。玄德曰：“今番得见先生矣！”童子开门。玄德曰：“有劳仙童转报先生，刘备专来请见。”童子曰：“师傅在草堂昼寝未醒。”玄德分付关、张在外，自随步入，见孔明仰卧于草堂，玄德侍立阶下。张飞怒，与云长曰：“这先生如此傲人！高卧不起！我去庄后放火，惊他起来！”云长止住。 

　　孔明方醒，忽又睡着了。玄德又立一个时辰。忽见先生口念诗曰： 

　　大梦谁先觉？平生我自知。 

　　草堂春睡足，窗外日迟迟。 

　　童子告曰：“刘皇叔在此候等多时。”孔明忙入后堂，整衣冠出迎。玄德见孔明身长八尺，面如冠玉，眉聚江山之秀，胸藏天地之机，飘然如神仙。玄德拜曰：“汉室鄙胃，琢郡愚夫，久闻大名，如雷震耳。昨曾两造仙庄，已留贱名于文几，未审览否？”孔明答曰：“南阳田夫，屡蒙将军车驾光顾，下情不胜感激。见将军有忧国爱民之心，恨亮年幼才疏，不堪治政，有误下问。”玄德曰：“司马德操之言，徐元直之语，岂谬言乎？望先生勿吝见教。”孔明曰：“德操、元直，世之高士。亮乃耕夫，安可以谈天下之事？将军舍美玉而就顽石，二公举之差矣！”玄德曰：“自古圣贤学成文武之业，当立身行道，扬名于后世，以显父母，此为孝矣。救民于水火之中，致君于尧、舜之道，乃为忠也。世人望先生久矣。备愚卤无为，得蒙扶持，实为万幸！”孔明笑曰：“将军既然欲闻愚论，当尽剖露，愿闻其志。”玄德令退左右，起席告曰：“汉室倾颓，奸臣窃命，孤不度德量力，欲伸大义于天下，奈智术短浅，特请先生赐教。孔明曰：“今操已拥百万之众。此诚不可与争锋。孙权有江东，已历三代，国险民富，贤良为之佐，此可与援，不可图也。荆州北据汉江，南尽南海，东连吴会，西通巴、蜀，此用武之地，而其主不能守，此殆天以资将军也。益州险塞，沃野千里之地，天府之国。刘璋暗弱，张鲁在北，民殷国富，而不知存恤，智能之士思得明君。将军乃帝室之胃，信义著于四海，若跨有荆、益，保其险阻，外结东吴，内修政事；霸业已成，汉室可兴矣。”言讫，命童子取画一轴挂于正堂，孔明指曰：“此五十四州图。愿请将军欲成霸业，北让曹操占得天时，东让孙权占得地利，将军可占人和。先取荆州为家，后取西川建国，以成鼎足之势，然后中原可图也。”玄德谢曰：“先生之言’，虽在茅庐，使备拨云仰面以见青天。但恨荆州刘表、益州刘璋，二人皆汉室宗亲，吾不忍夺之。”亮曰：“吾观星象，刘表不久在人世。刘璋非立业之人，后必归于将军。”玄德听罢，顿首拜谢。此孔明未出茅庐，先知三分天下，古人所不及！有诗为证： 

　　堪爱南阳美丈夫，愿将弱主整匡扶。 

　　片言妙论三分定，一席高谈自古无。 

　　先取荆州为家业，后吞巴蜀建皇都。 

　　要知鼎足为形势，须向茅庐指画图。 

　　玄德谢曰：“备虽名微德薄，愿先生同往新野，兴仁义之兵，共救天下之民！”亮曰：“亮久乐耕锄，不能奉命。”玄德泣曰：“如先生不肯匡救生灵，天下休矣！”亮曰：“将军不弃，愿效犬马之劳。”玄德唤关、张入拜，献上金帛礼物。亮坚辞不受。玄德曰：“非聘大贤之礼，但表备寸心。”孔明方受。留玄德在庄上宿一宵。次日，孔明乃同出茅庐。时建安十三年。胡曾先生诗曰： 

　　世上英雄百战无，孔明方此乐耕锄。 

　　蜀主亲目垂三顾，怎得先生出草庐。 

　　孔明嘱弟曰：“吾受皇叔三顾之恩，不容不出。汝可躬耕田亩，不得荒芜。吾若成功，即当回祖以乐天年。”均拜领诺。后人诗曰： 

　　身未升腾思退步，功成不记去时言。 

　　只因先主叮宁后，星夜秋风五丈原。 

　　玄德请孔明同回新野，食同几，卧同榻，终日共论天下之事。孔明曰：“操在冀州，作玄武池教练水军，必有下江南之意。可密令人渡江，以探虚实，容作筹略。”玄德依允而行。 

　　●孙权跨江破黄祖 

　　建安三年孙策死，孙权据住江东，曹操封权为讨虏将军，承父兄基业，广纳贤良，重用谋士，设宾馆于吴会，令张絃（纮）待诸宾。又得文臣严峻、阚泽、薛宗、程秉、陆绩、张温、骆统、庞统；又得武将吕蒙、陆逊、徐盛、丁奉、潘璋。 

　　建安七年，曹操破袁绍，差使往江东，令孙权入朝为官，以随圣驾。权未决，入见母商议。张昭曰：“宣赴许昌，乃操锁诸侯之法也。如不依令，恐操兴兵江东，势必危矣。”周瑜曰：“非也。昔楚国初分封疆，不满百里，后用贤能，广土开境，遂据荆州，至于南海，传业延柞，凡百余年。今主公承父兄六郡之众，兵精粮足，何惧之有？操若举兵来征，主公事之未晚。若图暴乱，彼自苦不暇，焉能害人？”权母曰：“公瑾之言是也。汝与伯符同年，我视汝如子。汝以兄事之，勿遣子为质。”自此，操有下江南之意。正在北方讨贼，未尝有暇。 

　　建安八年十一月，权引舟师，西伐黄祖，战于大江之中，祖军大败。权骁骑将军凌操，轻舟杀入夏口，被甘宁一箭射死。凌操子凌统，奋力救护父尸首而还。权遂回军。 

　　建安九年十二月，孙权弟孙翊为丹阳太守，为人性急，醉后常鞭挞士卒。丹阳都督妫览、郡丞戴员，二人常有杀朔之心，而未得其便。览乘孙权去征黄祖，与翊从人边洪商议已定。时诸县令，皆来丹阳会集，翊作宴待之。翊妻徐氏极聪明，颜色美丽，善卜封，吉凶有准。言今日不可会客。翊不听，大会至晚席散，空手送客，边洪带刀随至后门，砍死孙翊。妫览、戴员拿住边洪，碎剐于市。二人将翊家资侍妾均分。览见徐氏美貌，提刀入曰：“吾与汝报仇，汝当从我，不从即死。”徐氏曰：“夫死未冷。等至期年，祭夫除服，即与成亲。”览从之。徐氏暗唤心腹部将孙高、傅英入府曰：“先夫在日，常言二公忠义，故不避羞而告汝。妫览、戴员同谋杀夫主，归罪于边洪，将家资均分。览又欲污妾，妾诈许之，以安其心。托汝二人私地报知吴侯，以除二贼。孙高、傅英泣而答曰：“吾感府君大恩，愿以死报府君之恩”徐氏令二将藏于帏幔内，徐氏上堂哭祭。除服已毕，妫览使人观之，回报甚喜。徐氏令婢请览饮酒，览饮半酣，徐氏迎入密室。徐氏唤孙、傅二将提刀将览杀死。又请戴员赴宴，员不知，入内，亦被孙、傅二将斩之。徐氏复穿孝服，就将妫览、戴员首级祭夫，哭哀不已。孙权闻知，夜至丹阳，徐氏将前事诉知孙权，权封孙高、傅英为午门将，令守丹阳；带徐氏归家养老。江东人民称徐氏之德。史官诗曰： 

　　义节俱全守此身，报冤斩贼诈相亲。 

　　三分多少英雄将，不及东吴一妇人！ 

　　孙权拜周瑜为大都督。建安十二年十月，权母吴夫人病危，权入问安，吴夫人唤周瑜、张昭嘱曰：“我本吴地人，幼亡父母，与弟吴景徒居钱塘，配嫁孙坚，生四子。长子孙策，夜梦月入怀；后生次子孙权，又梦日入怀。令人卜之，言梦日月入怀，主大贵。不幸孙策早丧，孙权继位。吾今病危，勿使江东有失！吾死无忧。江夏黄祖有累世之冤，不可不报。”又嘱权曰：“汝事子布、公瑾以师待之，切不可慢。吾妹在堂，如同我也。汝若不听，吾死九泉，不相见矣！”言讫而崩。权哭不已，厚礼葬讫。 

　　时建安十三年，孙权商议欲征黄祖。张昭曰：“生（主）公居丧，未及期年，不可动兵。”周瑜曰：“报仇雪恨，何待期年？”权疑未决。平北都尉吕蒙入见权曰：“蒙把取秋水口，忽见江夏黄祖手下甘宁，字兴霸，乃临江人，颇通书史。少年为渠帅，聚众弓弩，身披重铠，腰带铜铃，纵横江湖。人听铃声，尽皆避之。聚少壮、英雄、勇士八百余人，在江中劫掠，左右人皆披锦绣，时人称为‘锦帆贼’。所到之处，都要接待。后回心，引众去投刘表。见表无为，欲投江东，被黄祖把住夏口，军不得过，乃归黄祖，祖待甚薄。后主公破祖，祖军大败，却得甘宁力救祖到夏口。今经数年，都督苏飞，屡荐甘宁。祖曰：‘宁是劫江之贼，不可重用。”飞知其意，置酒请甘宁到家，曰：‘某荐公数次，奈主将不用。汝宜自图。’宁曰：‘虽有此志，未得其便。’飞曰：“吾保你作县长，以为去就之计。”甘宁才得过夏口，来投江东，见吕蒙曰：‘恐吴侯怀记旧仇。’蒙曰：‘吾主求士如渴，安记旧仇？况兼各为其主，又何恨焉？蒙折箭为誓以保之。引宁数百人，渡江来见主公。’孙权大喜曰：“吾得兴霸，足破黄祖，岂有怀恨之理？愿定破祖之策。”宁曰：“今汉柞日危，曹操弥矫，终为汉贼。南荆之地，山陵形便，江川流通，诚大国之西势。宁观刘表谋虑不远，其子又劣，非能承业保邦。至尊当早图之；若迟缓，而操必图矣。先取黄祖，祖今昏迈；至尊兵到，破祖必矣。巴、蜀亦在至尊掌握也。”权大喜，曰：“此乃金石之论！”逐（遂）命周瑜领兵进攻黄祖。张昭曰：“不可。吾国虚空，诚恐有乱。”甘宁应曰：“国家以萧何之任付君，君居守而忧乱，何以希慕古人？”权大喜，令周瑜为都督，吕蒙为先锋；董袭、甘宁为副将；权自领军十万破黄祖。 

　　祖知，令苏飞为主将，陈就、邓龙为先锋，各引大队艨艟，截住沔口，各设弓驾千余张，将大索系定船只于水面。吴兵驾数百小舟鸣鼓杀进，祖艨艟上鼓响，弓驾齐发，兵不敢进。约退数里水面，甘宁与董袭曰：“事已至此，不容不进！”遂选小船百余，每船壮军五十人：各披铁甲钢刀在前，不避弓矢，直至艨艟边，砍大索，艨艟遂开。甘宁飞上，砍死邓龙。陈就弃船而走。吕蒙看见，跳下小舟，自举橹棹，直入船队。甘宁放火烧船。黄祖军大败，四散而走。陈就急走上岸，被吕蒙斩之。吴将各要争功，一齐上岸，苏飞被潘璋捉见孙权。权怒曰：“汝杀吾父之罪，万剐犹轻！且将槛盛之，待捉黄祖，回江东祭父。”传令攻夏口，吴将见宁成功，各自忿力来捉黄祖。 

　　●孔明遗计救刘琦 

　　黄祖见江中败军弃了江夏，望荆州而走，只带百余骑出东门。甘宁料黄祖走荆州，吴将俱在西门等侯，宁独往荆州要路拦住黄祖。祖告曰：“我不曾轻视汝，汝何反吾？”宁叱曰：“吾从汝数年，多负勤劳，建功立绩，汝以常人待吾，今日怎容汝耶！”黄祖回马便走。只见程普杀来，宁恐普成功，急拈弓搭箭，射祖落马，赶至枭首，与程普合兵同回江夏，来见孙权。权揪祖头发，掷之数次。以水（木）匣盛贮，将回祭父，重赏三军。张昭曰：“孤城不可守，刘表必来与祖报仇。且回兵坐而待之，必败刘表；表败，乘势攻之，荆、襄可得。”权从之，弃江夏，引军下船而回。 

　　苏飞在陷车内，使人唤甘宁告曰：“飞专望将军垂救。”宁曰：“公若不言，吾却忘了。”来见孙权，权欲将飞与祖头祭父。宁叩头拜伏。权问其故，宁哭告曰：“宁若无苏飞，已死沟堑，安得存命于将军摩下？今飞之罪，理当诛戮，乞主公垂怜赦之，愿纳职名以赎飞罪。”权曰：“孤听君免，倘去奈何？”宁曰：“飞得免分裂之死，深受更生之赐，何况自走？但飞若去，宁将首级于阶下待死。”权从言放之。次日，宴赏功臣，权举酒劝吕蒙曰：“今老贼已灭，乃卿先斩陈就之功。”加蒙为横冲中郎将。赏功已毕，只见凌统因甘宁射死父凌操，欲要报仇，拔剑，筵间大哭，来杀甘宁。宁取刀迎之。权急劝曰：“兴霸射死汝父，彼时为主，不容不为。今日既归于孤，便是弟兄，何必怀仇？万事看孤之面。”凌统泣曰：“统自幼随父事主，恨不得肝胆涂地以报之。今遇杀父之仇，安得不报”权与众官力劝。权加凌统为勇烈都尉。领军五千，战船百只，使甘宁领去镇守夏口。拨将分兵，连路把守江岸；孙权自引大军守柴桑今九江府是；周瑜去鄱阳湖教演水军，以防江北之势。 

　　细作人探回新野，报知玄德孙吴破黄祖根由。忽刘表使人来请，玄德问孔明曰：“此行若何？”孔明曰：“此是江东破了黄祖，故请主公商议欲去报仇之策。吾与主公同去，荆州九郡，沃野万里，用武之地，已在掌中矣。”玄德留关公守新野，带张飞引五百军往荆州。玄德问孔明曰：“今见景升，当以何对？”孔明曰：“先谢襄阳之罪。若令主公征讨江东，切勿应允，但言容去新野收拾军马。”来到荆州，馆驿安下，令张飞屯兵城外，玄德与孔明拜见刘表，请罪于阶下。表曰：“吾已知贤弟被害之事，欲斩蔡瑁，众人劝免。”玄德曰：“非蔡瑁之事，皆以下人所为，再不必言。”表曰：“今江夏失守，黄祖丧师！今特请贤弟共议。”玄德曰：“黄祖性暴，不能容人，以致有失。今若欲南征，曹操北来，当复何如？”表曰：“吾今年老多病，不能理事。吾死之后，汝可为荆州之主。”玄德曰：“弟安敢望此？”孔明目视玄德，玄德曰：“容思良策，以保荆州。”辞回驿中。孔明曰：“景升以荆州付主公，何故却之？”玄德曰：“感景升大恩，安忍乘其危而夺之？”孔明叹曰：“真仁慈之主也！” 

　　人报公子刘琦来见玄德，哭拜于地曰：“继母不能相容，小侄命在旦夕！望叔父救之。”玄德扶起曰：“汝放心，明日回话。”琦谢而去。次日玄德推辞腹痛，使孔明去回刘琦。相见礼毕，请入后堂。茶罢，琦告曰：“继母不容，求先生一言活命。”孔明暗想：恐有泄漏，便欲辞去。琦曰：“先生不言，何故相弃？请入密室，共饮数杯何如？”琦曰：“琦有二部古书，愿先生教之。”孔明曰：“见在何处？”琦引孔明登后阁观之，琦泣，拜曰：“非为观书，奈继母不容，屡求先生一言法（活）命，先生又不见教，恐他日漏泄。此间上不至天，下不至地，出君之口，入琦之耳，可以教之。”孔明曰：“‘疏不可以间亲，新不可改旧。’欲要全身远害，今夜当思之。”琦曰：“继母不容，先生不教，是绝路也。愿死于君前！”掣剑欲自刎。孔明慌夺剑曰：“已有良策。”琦拜曰：“请教之。”孔明曰：“岂不知春秋时，晋献公先妻生二子，长曰申生，次曰重耳。妻丧后，宠爱骊姬，姬常谗僭于公，欲害二子。奈二子贤孝，不忍诛之。姬设计，当春日暖，姬唤申生同游后园，私令献公于高楼帘内观之。姬以蜜涂衣发上，群蜂闻香，争相扑之，姬令申生代赶蜂去。献公楼上望见，只疑子戏其母，心甚恨之。姬又诈言先君设祭，令二子往祭。祭罢，欲分食祭物。左右曰：‘祭母之物，不可自食，宜先奉上。’申生使人送之。姬将毒药置于祭肉中，以供献公，姬奏曰‘食自外来，不可便食’。先与犬食，犬果死。献公大怒，赐朝典，命太子死。重耳惊慌，逃出外邦一十九年，方免其难，后复位为晋文公。申生在内而亡，重耳在外而安。公子何不效重耳？今江夏黄祖新亡，缺人守把，何不上言，屯军江夏而避其祸。”琦拜谢。史官诗曰： 

　　荆州兄弟两相猜，诸葛三缄口不开。 

　　已使片言能救命，至今犹有玉梯台。 

　　刘琦命取梯，送孔明下楼，归馆驿以告玄德。玄德大喜。 

　　次日，刘琦上言，欲守江夏。表请玄德共议，玄德曰：“江夏非亲人不可守把，使琦去守极好。东西之事，父子当之；南北之事，备愿理之。”表曰：“近闻曹操作玄武池，教演水军，必有征南之心，弟宜防之。”玄德曰：“弟已知之，兄勿忧虑。”拜拜回新野。表令琦领军三万，去守江夏。 

　　●诸葛亮博望烧屯 

　　建安十三年六月，曹操在许昌，罢三公之阶为丞相，以毛玠为东曹掾，崔琰为西曹掾，司马朗之子司马懿为文学掾，并典选举之事。商议南征，夏侯惇曰：“闻刘备在新野，拜诸葛亮为军师，每日练兵，必为后患，宜早图之。”操命夏侯惇为都督、于禁、李典为副将，领兵十万，杀奔新野。荀彧曰：“刘备不可轻敌，兼得亮为辅佐，将军必须仔细。”惇曰：“吾观刘备若猫鼠，某到必擒之。”徐庶曰：“将军不可轻视刘备，今得孔明，如虎添翅。”操曰：“孔明何人也？”庶答曰：“此人上通天文，下知地理；熟谙韬略，有鬼神不测之机，非等闲之人。”操曰：“比公若何？”庶曰：“某乃萤火之光，他如皓月，庶安能比”惇曰：“元直之言谬矣。吾看亮如草芥，何足惧哉！此去若不生擒刘备、诸葛，某愿献首级。”操曰：“军中无戏言。”惇曰：“愿立军令状。”操曰：“汝早报捷，以慰吾心。”惇忿怒登程。 

　　却说玄德自得孔明，甚敬之，云长、翼德不悦，曰：“孔明年幼，有甚学问？兄长敬之太过！”玄德曰：“吾得孔明，如鱼得水。二弟勿言。”孔明谓玄德曰：“主公度景升比曹操若何？”玄德曰：“不及也。”孔明又曰：“主公比操若何？”玄德曰：“诚不如也。”孔明曰：“既皆不及，主公之兵不过数百，以此待敌，曹兵一至，将何迎战？”玄德曰：“吾深虑未得其计。”孔明曰：“可招新野壮丁。”三千余人，每日教以阵法，一进一退，不失其节。 

　　忽报夏侯惇引兵十万杀来。玄德请孔明商议。孔明曰：“但恐二弟不依令行。欲亮行兵，愿借剑、印。”玄德即付剑、印。孔明聚众听令，曰：“博望坡离此九十里，左有山，名豫山；右有地名安林，可以埋伏军马。云长引军一千，安林埋伏，看南面火起，便杀出，博望城旧屯粮处，纵火掩之。关平、刘封各引五百军，预备引火之物，于博望坡两边，候初更兵至，便可放火。使人去樊城取子龙为前部，只要输。不要赢，把军马迤逦退后。主公自引一军，于中救援，听令而行。”张飞问孔明曰：“吾等百里外埋伏，你在何处？”孔明曰：“我自守城。”张飞笑曰：“见其智矣！我等厮杀，你坐守城，我不去！”孔明【曰】：“剑、印在此，逆令必斩！”玄德曰：“岂不闻‘运筹帷幄之中，决胜千里之外’？兄弟不可逆令。”云长劝飞曰：“我二人且去，看他计不应，却来问他未迟。”子龙引军依计而行。孔明曰：“今日引军去博望城下屯住，来日黄昏，敌军便到坡下；火起为号，主公便引军回杀，天明罢兵。”孔明与糜竺、糜芳引五百军守城。孙乾备贺功筵俟候。 

　　却说夏侯惇、于禁、李典，兴兵到博望，一半精兵作前队，余军在后，随粮草车行。时秋七月，是夜南风徐起。曹兵至博望，将人马摆开阵势。惇令于禁、李典押后，亲自出马阵前，与夏侯兰、韩浩数十骑两势摆开。惇曰：“吾笑徐庶在丞相前，夸诸葛村夫为天上人；今观他用兵，可见了。以这等军马为前部与吾当敌，如驱羊与虎斗矣。吾在丞相前说活捉诸葛、刘备，今应前言。星夜赶到新野，吾之愿也。”遂自纵马向前打话。子龙当先出马。惇骂曰：“刘备忘恩负义之贼！你等事他如孤魂随鬼耳”子龙曰：“你等事曹，鼠贼也！”夏侯惇大怒，与子龙战不数合，子龙败走。夏侯惇赶将来，众军先退，北军杀至，子龙断后当敌。约走十余里，子龙又战数合而走。韩浩曰：“赵云诱敌，恐有埋伏。”惇曰：“敌军只如此，吾何惧哉！”赶到博望，一声鼓响，玄德军出接应。夏侯惇回顾韩浩曰：“此即埋伏之兵！今晚不夺新野，誓不回兵！”催军前进。玄德、子龙往后便退。 

　　天色黄昏，又无月色。夏侯惇只顾赶，前□□（面败）兵各白认队伍而走。于禁、李典赶上窄狭处，见两边都是芦苇。于禁停马，对夏侯惇曰：“都督欺敌，此必有失。”惇曰：“我看敌军甚不足惧”于禁曰：“南道路狭，山川相逼，树木丛杂，恐防火攻。”惇曰：“文则之言是也。”正欲回军，只听得背后喊声，望见一派火光烧着，随后两边芦苇中又着，四面八方火势齐起，狂风大作，人马自相践踏，死者无数。夏侯惇冒烟突火而走，背后子龙赶来。 

　　李典引军正走回，火光中见关公拦路，曹兵大乱，夺路而走。夏侯惇见粮草车一路都着，便走小路。夏侯兰、韩浩来救粮草，遇张飞杀出。刺兰于马下，韩浩夺路走脱。直杀到天明，方始收军，杀得曹军尸横遍野，血流成河。惇收败军回许昌。史官诗曰： 

　　博望烧屯用火攻，纶巾羽扇笑谈中。 

　　浓云扑面山川黑，烈焰飞来宇宙红。 

　　不致夏侯夸勇士，故交诸葛有威风。 

　　直须惊碎曹瞒胆，初出茅庐第一功 

　　关、张二将说：“孔明真英杰也”行不数里，见一辆车，两边糜竺、糜芳簇拥而来，视之，乃孔明也。二将下马，拜于车前。玄德、子龙、关平、刘封皆至，收军回新野，孙乾、简雍引父老出城迎接曰：“吾属全生，皆赖使君得贤人之力！”回至县中，孔明曰：“夏侯惇虽然败去，操必自引兵至”玄德曰：“似此奈何？”孔明曰：“亮有一计，可胜操军。” 

　　●王灿（粲）说刘琮降曹 

　　孔明对玄德曰：“新野不可久居。近闻荆州刘景升病危，借此一郡以图安身，兵精粮足，可以拒曹。”玄德曰：“公言虽善，奈备受景升之恩，安忍图之”孔明曰：“今若不取，后悔何及！”玄德曰：“宁死不忍作此不义之事。”众皆磋叹。史官诗曰： 

　　天下纷纷逐鹿晨，饿禽尚且欲投林。 

　　不辜不义非贪取，真有中原王者心。 

　　夏侯惇败军，自绑见操。操令解其缚，请上帐问其缘故。惇将败军根由说知。操曰：“汝自幼用兵，怎不知狭路用火？”惇言：“于禁曾说，悔之不及！”操曰：“文则之才，堪为大将军，吾心只虑刘备、孙权，余皆不足介意。吾今有百万之兵，不乘此时扫除江南？”传令：“人马五十万，诈呼百万，曹仁、曹洪为先锋；张辽、张郃为第二；夏侯惇、夏侯渊为第三；于禁、李典第四；吾统大将为后队：各领兵十万。”又令许褚作折冲将军，引三千铁骑马军在先锋之前，即日出师。荀彧等守许昌。建安十三年七月出师。有大中大夫孔融上书谏曰：“刘表、刘备，皆汉室宗亲，又未侵我地界，违背朝廷。江东孙权虎距六郡，更有大江之险，不易取也。今兴无义之师，折伤军民，有失天下之望。”操叱曰：“刘备乃吾大患，刘表后必背反，安得不除？再谏者斩！”融出叹曰：“以不仁之心，安得不败！”时有御史郗虑从人听知，报知郗虑。虑常被融侮慢，心甚恨之，禀知曹操，操曰：“公试言之。”虑曰：“融常戏侮丞相，今略举一二，以正其罪。丞相曾下令禁酒，融上言：‘天有酒旗之星，人有颂酒之德。故唐、尧之不饮，无以成圣德。且桀、纣皆因好色而亡，今世何不禁脂粉？’此融深讥丞相一也。丞相一日问妲己之事，以被武王斩之。融对曰：‘武王伐纣，以妲己赐周公。’丞相以融实情，遂深信之。后闻人言：‘妲己被武王斩之。’此融看丞相为何人耶？又曾与祢衡互相赞扬。融谓‘仲尼不死’，衡谓‘颜回复生’。向日衡辱丞相，皆融使之。融与刘表、刘备甚厚，尝暗通书信。又曾对孙权来使谤讪朝廷，潜通消息。此可见孔融大逆不道之情也。”操闻，大怒曰：“御史之言是也。可唤此贼斩之”便差廷尉来捉孔融。融二子正在家弈棋，左右报曰：“尊君被廷尉捉赴法场，二子不信。言未毕，延尉又到，将融妻子斩之，灭其家将，融父子尸首停于市上。滕习抱融尸哭曰：“文举弃我而死，吾何用生？”有人报知曹操，操欲斩习。荀彧曰：“习常谏孔融：‘刚直太过，必有后患。’不可杀之。”操赦之。滕习收融父子尸首厚葬之。史官诗曰： 

　　文华经几代，词语侮曹公。 

　　滕习怜刚直，收尸解送终。 

　　却说刘表病重，使人请玄德托孤。玄德同关、张到荆州见表。表曰：“吾今命在旦夕，托孤于贤弟。我子不才，我死之后，贤弟可领荆州。”玄德哭拜曰：“备当尽力扶助贤侄，安敢掌荆州之重任？”力辞不受。次日，人报曹兵至。玄德辞表，奔回新野。孔明问其故，玄德言让荆州事。孔明曰：“主公不受，祸不远矣。”玄德曰：“景升待我甚厚，今若受之，必以我为忘恩，故不忍也。” 

　　却说刘表病危，又闻操兵来平江夏，商议写遗嘱，命玄德辅佐长子刘琦作荆州之主。蔡夫人听得大怒，闭上内门，使蔡瑁、张允把住。其时刘琦知父病重，急离江夏，到荆州探问父病，至内门外，蔡瑁挡住曰：“公子把守江夏，何故擅离其任？倘东吴兵至，如之奈何？你父知回，必生嗔怒，非孝子也。君宜速回。”刘琦大哭，上马回转江夏。八月戊申日，刘表大叫数声而死。史官诗曰： 

　　昔闻袁氏居河朔，今见刘君据汉阳。 

　　无决有谋空战讨，外宽内狭远贤良。 

　　绍因潭尚须倾国，表为琦琮立丧邦。 

　　观此可为千古戒，愧惭应是失荆襄！ 

　　蔡夫人与张允、蔡瑁商议，假写遗嘱，命次子刘琮为荆州主，举哀报众官知会。此时刘琮年十四岁，颇聪明，与众官曰：“吾父掌荆州九郡之地。今须（虽）父辞世，吾兄在江夏，叔父在新野，汝等立我为主，倘若兄与叔问罪，如何？”众官未有言对，阶下李珪答曰：“公子之言，诚明至善。可急发哀书，报知江夏，就立大公子为荆州之主，请玄德同理国事，北可以拒曹操，南可以敌孙权。此为万全之计。”蔡瑁曰：“汝敢乱言以违故主之命！”李珪大骂瑁曰：“皆是蔡家宗族，送了荆、襄九郡，宁死不愿乱法度！”蔡瑁喝令斩首，立刘琮为主，不报刘琦、玄德。蔡夫人并琮领蔡氏宗族、众官员送表灵柩葬于襄阳城东，就襄阳屯扎，以防刘琦、玄德之乱。令邓义守荆州。 

　　琮到襄阳，忽报：“曹操大军望襄阳来。”刘琮与蒯越、蔡瑁商议。曹掾傅选进言曰：“今故主新亡，大公子在江夏；他若知之，必兴兵来夺荆州，此一利害。主公自到襄阳，又不报玄德知之；况新野一江之隔，玄德若知，亦兴兵问罪，此二利害。曹操引百万之众，潮涌而来，欲吞江、汉，此三利害。虽有三处利害，选有一策，可使荆、襄九郡安如泰山，亦足以保主公名爵。”刘琮问其策，选曰：“不如将荆、襄九郡献与曹公，必重待于主公。”琮曰：“此是何言：孤受先君之业，坐尚未暖，何受制于他人？吾不为也！”幕宾王粲曰：“某闻曹公有神算破敌之计，乃当世之豪杰。今日之事，去就可知。主公若听粲言，应天顺命以归操，操必重待主公。以保全家，长享万全之策。臣蒙主公父子重用，敢不尽言！” 琮曰：“公言虽是，亦须票告于母。”蔡氏屏风后转出曰：“傅、王二公之言，兴亡可见，何必告我。可差人送降书，投曹公，为久远之计。琮不得已，洒泪写降书，差宋忠潜地送降书投曹公。宋忠直到宛城见操，献上降书。操大喜加宋忠为列侯，赐衣服鞍马，分付教刘琮出廓迎接，便着他永为荆州之主。 

　　宋忠拜辞而回，将次渡江，路遇云长盘问，宋忠惧怕，不敢隐瞒，只得告知刘表已死降操之由，使忠送降书到宛城降曹。云长慌捉宋忠见玄德，具说前事。 

　　●孔明火烧新野县 

　　玄德听罢，大哭曰：“吾兄已亡，刘琮降曹！”感伤哭泣几绝。众将救醒，张飞曰：“大事如此，先斩宋忠，起兵去攻襄阳，杀刘琮，占住荆州！”玄德曰：“汝且休言，自有商议。”拔剑指宋忠曰：“你等如何不早来报我？该斩汝头，以解其忿。汝可速去。”忠告曰：“恐县内有人杀之。”玄德曰：“放汝复杀，非大丈夫所为！”宋忠乃拜谢而去。 

　　玄德忧闷间，忽报江夏遣使伊籍到来。玄德唤入，籍曰：“某与大公子同守江夏，今闻景升已故，不报丧。差人打探虚实；怕使君不知，令籍赍哀书报知。”玄德拆书视曰： 

　　近闻父薨于荆州，继母与蔡瑁、张允同谋秘丧不报，立弟琮为主。伏望叔父尽起麾下精兵，约会同灭恶党，共取先君基业，以正国纪。万幸。 

　　玄德看罢，谓籍曰：“汝只知刘琮为主，不知将九郡献与曹操”籍惊曰：“使君不如吊丧为名，前赴襄阳，诱琮出接就而擒下，尽捉诸党杀之，则荆州已属使君。”孔明曰：“此是高见，主公可从之。”玄德泣日：“吾兄临危，托孤于我。我若背之，吾死九泉之下，何面目见兄也？”孔明曰：“主公不行此事，目今曹军已至宛城，到此不远，如之奈何？”玄德曰：“走樊城避之。” 

　　令伊籍回江夏整理军务。孔明曰：“前番烧夏侯惇大半人马；此回又教他中计。我等新野屯扎不住。差人四门贴告示，居民老小跟我往樊城暂居，不可自误。”便差孙乾、简雍去东西岸调拨船只，救济百性。又差糜竺、糜芳送各官老小去樊城扎住，唤诸将听令，差云长：“引一千人各将布袋，去白河上流头埋伏，用布袋装上沙石扎住白河之水。到来日三更后，只听下流头人马嘶喊，此是曹兵败，急取去布袋，放水淹之，却顺河杀下来接应。”又令翼德：“引一千军去白河边渡口埋伏。曹军被淹，此处水势却缓，人马必从此处逃命，你可乘势杀出。”令赵云：“引军三千先取芦叶干苇，放在城内近城人家屋下，暗藏硫黄焰硝引火之物。来日黄昏必有大风起，曹兵必入城安歇。汝令军用火箭火炮射入城中，火势大作，城外呐喊，只留东门交走。你在东门外伏定，只管攻击；他败军无心恋战奔走。此乃寡敌众计，必得全功。”孔明又令糜竺、糜芳、刘封：“引二千军，一半红旗，一半青旗，去新野县三十里外地名鹊尾坡摆开，青红旗号混杂。如曹兵一到，糜竺一以（枝）红旗走左，刘封一枝青旗走右。他兵必不追。汝却分兵去县西南角上埋伏，只望城中火起，便可进兵赶杀，然后却来白河上流头接应主公。时刻勿误。”孔明与玄德登高饮酒望之。 

　　却说曹仁、曹洪为先锋，引大军十万，战将许褚来到鹊尾坡，相近三十里。许褚先行，望见坡前人马摆开，不知多少。褚把皂旗一招，三干军一齐向前。糜竺、刘封分作两队，青红旗不杂，队伍不乱。许褚令军勿赶：“前面必有埋伏。只就这里扎住，我去见曹仁禀知前事。”仁曰：“岂不闻兵法有虚实之论？此是疑兵，必无埋伏，可速进兵追之。”褚再回坡前，引兵直入林下，追寻不见。此时红日沉西。许褚却欲进新野城，只听得山上大吹大擂，许褚看见山顶一簇人马，其中两柄黄伞盖：左玄德，右孔明，在山上饮酒。褚见大怒，寻路上山，山上木石打下，不能前进。只听得山后喊起，许褚来寻厮杀，天色昏了。 

　　曹仁令入新野安歇，军士四门突入，并无阻当，城内不见一人。曹仁曰：“刘备势穷，就带百姓连夜去了。众军权且安歇，来日进兵。”军人皆饿，都去造饭。初更后，狂风忽起，把门军来报火起。曹仁曰：“此是军人造饭失火，不必惊动。”南门、西门又报火起。曹仁急令众人上马时，早见满城火起通红，喊声四起，当夜风火势大，就似博望烧屯之火。曹仁令众将冒烟而走，探知东门无埋伏。史官诗曰： 

　　奸雄曹操守中原，九月南征到汉川。 

　　当有卧龙施妙策，神机全在火功篇。 

　　曹仁突出东门，军士逃出，自相践踏，死者无数。 

　　背后子龙杀来，曹兵大败。糜芳又杀一阵，曹兵人困马乏，走到河边，人马都下河吃水，水不满尺，人马皆在河内。关公望见新野火起，二更时分，只听得下流头人马喧闹，令军一齐掣起布袋，水势下流一冲，人马皆溺死于河。曹仁引众将上岸逃生。忽又喊起，张飞人马拦路，从下流头截杀。曹仁、许褚与飞斗三十合，仁、褚败走。张飞赶来，回接玄德、孔明同到上流头。糜芳、刘封排船等候，一齐渡河，来到樊城。 

　　●刘玄德走江陵 

　　曹仁引败军新野屯住等候，曹洪回见操，禀知杀败根由。操怒曰：“诸葛村夫安敢如此！”往新野漫山塞野下寨。操亲督精兵百万，分作八路，来攻樊城。刘晔谏曰：“丞相初到襄阳，必用先服民心；民心顺，兵微亦可守。今刘备迁新野百姓入樊城，一概进兵，两县生灵为虀粉矣。不如先使人招安刘备，纵不降，亦可以安民心。若刘备肯降，荆州不须战矣。然后举荆州之兵以图江南。”操允其言。令徐庶旧与刘备甚厚，说服归降免罪；如若执迷不顺，军民受害无怨。庶领命至樊城，玄德、孔明接见，共诉旧情。庶曰：“操使我来，买民心之计。某若不还，必惹万人之笑。”指其心曰：“本欲与使君共图王业，尽此方寸，今母已丧在曹处，无益于事。终身不设一谋于曹，非为人也。公有卧龙辅佐，何愁大业不成？今操分八路而来。公宜速行，切勿自误。”庶辞自回。孔明与玄德曰：“速走樊城，取襄阳暂歇，此为上计。”玄德曰：“争奈两县百姓相随，安忍弃之？”孔明曰：“可令人遍告百姓，愿相随者同行，不去者留下。”使云长去江南准备船只。孙乾、简雍在城市叫曰：“曹兵将至，樊城不可久守，百姓愿随者，请渡江。”两县人民老幼齐声大叫：“我等纵死，亦随使君！”号哭而行。 

　　庶回见操曰：“刘备并无降意。”操大怒，令五万兵去填河，八路兵杀来。 

　　新野、樊城百姓听知，扶老辈幼，牵男带女，纷纷渡江，哭声不绝。玄德船上哭曰：“为吾一人使百姓遭难，吾何独生”欲投江死。左右劝住。船到南岸，回观北岸百姓未渡者，望南而哭。玄德令云长催船渡之。 

　　玄德上马，来到襄阳东门，大叫曰：“贤侄刘琮，吾今救百姓，与你共守襄阳，并无异心，可快开门”人报知琼，踪惧不出。蔡瑁、张允知之，急上敌楼叱左右乱箭射下！城外百姓望敌楼大哭。城上魏延听知，跃马提刀引数百人上楼来杀蔡瑁、张允，曰：“刘使君乃仁德之人！汝等降曹，只求爵禄，非义士所为！吾今请使君入城除贼！”轮刀砍死守门将，开门大叫：“某接刘使君杀入城，安民除贼”张飞欲引兵杀人，玄德止曰：“恐惊百姓！城上放箭，有损无益。”魏延正闹间，又遇荆州大将文聘叱延曰：“汝是无名小将，安敢乱言以犯上？”挺枪与延城中混战。玄德曰：“本欲保民，反害民也！”孔明曰：“江陵乃荆州紧要之地，不如先取江陵为家，胜如襄阳！”玄德曰：“正合吾意。”带百姓尽往江陵而去。魏延与文聘战，败走出城，投玄德不见，自去长沙投韩玄。 

　　却说玄德引军民十数万，大小车数千辆，挑担背包者不计其数。至路傍，遇见刘表坟墓，玄德与众拜伏于道，痛哭告曰：“辱弟不才有失仁兄寄托之重。望兄阴魂垂救荆、襄之民，护备而退曹贼！”言甚悲切，三军无不下泪。后军报曰：“曹兵到樊城，使人江上收船，将次渡江赶来，请速行！”孔明曰：“江陵险要，可以拒守。今领众十余万人，皆是百姓，披甲者少，日行十余里，似此几时得到江陵？倘曹兵至，何以迎敌？不如暂弃百姓，先行为上。”玄德曰：“吾以仁义为重，安忍弃之？”百姓闻之，无不伤感。宋贤有诗曰： 

　　同难甘心随百姓，顾恩挥泪动三军。 

　　襄阳官道兴兵日，行客犹然忆使君。 

　　玄德同百姓而行。孔明曰：“追兵将至，可遣云长往江夏求救，起兵聚会于江陵。”玄德从之，修书叫云长去江夏求救。孔明令张飞断后，赵云保老小，其余同百姓而行。日行十余里便歇。 

　　操在樊城，令刘琮相见。蔡瑁、张允请琮与文聘同去。聘曰：“为大将不能保全家国，当待死而已！”王威密告琮曰：“今操得主归降而攻刘备，操必无备。给威奇兵，乘虚设兵险处击之，操可获也。获曹，则威震天下，坐而虎踞中原之广，此难遇之机会，不可失也。”琮闻，告蔡瑁，瑁叱曰：“王威不知天命顺逆之理，妄斯言也”威知怒曰：“卖国之徒，吾恨不能啖汝之肉！”瑁欲斩之，蒯越劝免。瑁与张允至樊城，拜见曹操。操问：“荆州钱粮多少？”瑁曰：“马军五万，水军八万。钱粮大半在江陵，其余各处粮足一载。”操曰：“战船多少？原是何人管领？”瑁曰：“大小战船七十余号，是某二人管领。”操加蔡瑁为平阳侯、水军大都督，张允为助顺侯、水军副都督。二人拜谢。操曰：“刘表在日，希望为荆王，不遂而死。今子刘琮降吾，奏过天子，封他王位。”二人大喜而回。荀攸曰：“主公不知人矣。张允、蔡瑁谄佞之徒，何故加此显官，更合水军都督，何也？”操笑曰：“吾岂不知人也？奈吾北军，不谙水战，今权用之；后必杀戮。”荀攸见说，愕然。 

　　却说蔡瑁、张允回见刘琮，具说操许封王之事。琮大喜。次日，与母蔡夫人赍印绶、兵符，领众官伏道拜迎曹操入城。百姓具香烛迎接，文武官员各拜于阶下。操唤蒯越近前曰：“加汝为江陵太守、樊城侯、光禄勋。”王粲、傅选为关内侯、丞相掾。以下十五人皆为列侯。刘琮为青州刺史，便令起行。琮再拜，苦辞不得，只得拜谢，与母、妻往青州而去。只有故将王威相随，其余官员送至江口而别。操唤于禁，嘱曰：“汝领五百轻骑赶上把刘琮全家杀了，以绝后患。”于禁领命，赶至数里，传丞相令，将刘琮全家杀了。止有故将王威奋力与于禁相敌，威被乱军杀之。静轩诗曰： 

　　疏贤信佞欲偷生，空献荆襄九郡城。 

　　晨牝懦儿并戮首，谁知曹操不容情。 

　　却说曹操痛恨孔明，使人去隆中杀孔明妻小，搜寻不见。原来孔明先已搬去家小三江内隐避。操深恨之。 

　　言襄阳既定，刘备已去二十余日，荀攸进言曰：“江陵乃襄阳重地，钱粮极广，备若得之，急难动摇。”操即唤集诸将，新旧皆至，独无文聘，操使人寻之方到。操曰：“公何来迟也？”聘对曰：“不能辅佐刘荆州以奉国家，荆州虽亡，尝愿据守汉川，保全四境，而计不得已，以至如此。实为悲惭，无颜早见耳”操怆然曰：“仲业真忠臣也”除聘为江夏太守，赐爵关内侯。令聘引兵指路，选铁甲精兵五千，速急前去，限一昼夜要赶上刘备。后大军便陆续而进，如逆令者斩。诸将得令，带军马同文聘星夜赶来。 

　　●长阪坡赵云救主 

　　却说玄德与十数万百姓、一程程捱着往江陵进发，分付赵云保护老小，张飞断后。孔明曰：“云长一去，绝无音耗，不知如何？”玄德曰：“欲烦军师亲往催促。昔日刘琦感公之教以全生，公去，事必谐矣。”孔明引刘封带五千军，先往江夏求救去了。当日，玄德与简雍、糜竺、糜芳在马上，正行之间，忽见一阵狂风，在面前撮聚尘土，冲天而起，平遮红日无光，耳边只听哭声。玄德惊问曰：“此是何兆也？”简雍颇明阴阳，袖占一课，失声曰：“此大凶之兆！应在今夜。主公可速弃百姓而走。”玄德曰：“彼从新野相随至此，安忍弃之？”雍曰：“主公不弃，祸事到矣”玄德问：“前面是何处？”随行人答曰：“前面是当阳，这山谷名为景山。”玄德交只就此处屯扎。此时秋末冬初，凉风透骨；至黄昏，哭声遍野。宿到四更时分，只听得西北角上喊声大震。玄德急上马，引众乘黑来迎。操精骑掩至，势不可当。玄德正在危急，得张飞杀开一条血路，救出玄德望东而走。只见文聘引一千人马杀到长阪坡下拦路。玄德骂曰：“背主之贼，非丈夫也！”文聘羞惭，领兵望北而退。背后许褚赶来。张飞当先保着玄德，交放铁骑，迤逦望东而走。只听喊声渐远，回看老小并简雍、糜竺、糜芳皆不知下落。玄德哭曰：“居民十数万，遭此大难老小又不知存亡。” 

　　正哭之间，忽糜芳面上带箭，跪于马前，报曰：“反了，常山赵子龙投曹去了”玄德叱曰：“子龙是吾故人，安肯反也？”张飞曰：“他见我等势穷，自投曹操，以取富贵。此常理也。”玄德曰：“子龙必有事故。再言子龙反者，斩之！”张飞曰：“弟亲去寻他，撞着只一枪搠死”即唤众将跟随，只有二十骑同至长胶桥。原来只是木桥，飞回看桥东一带树木，心生一计，令这二十骑砍下杨柳，拴于马尾上，只在林子后往复驰骤。飞自横矛立马在桥上，凭西而望。 

　　却说赵云见曹军来，便去厮杀，冲入曹兵队里，寻觅不见主公，又失散二主母并小主阿斗。有何面目见主公？不如拼死战，以报平日知遇大恩！子龙正走之间，见简雍倒于草地上，子龙问曰：“你见主母否？”雍曰：“我与你一处赶散，二主母弃了车仗，抱着小主而走。我飞马到山坡，被一将背射一箭，跌下马来，马被夺去，我争斗不起。”赵云从骑有马一匹，云扶起简雍上马，先去报知主人。“我上天入地，好歹要寻见主母。如不见，拼死在沙场矣！”雍先去了。 

　　云又引军前进追寻。忽一军大叫“将军”曰：“我是刘使君帐下小卒，被箭射倒在此。”云问夫人消息，军曰：“恰才见夫人披头跣足，随一伙百姓，往南而走。”云听说，望南赶来。见一伙百姓，相结而走。甘夫人在内中望见赵云，放声大哭。云下马，扎枪泣曰：“使主母失所，云之罪也！”便问：“糜夫人并小主人安在？”甘夫人曰：“糜氏抱着阿斗被军冲散，不知何在。”言未毕，只见曹洪部将淳于芳，绑着糜芳，正要解去献功。被子龙大喝一声，刺淳于芳下马，夺马二匹。请甘夫人、糜竺上马，云向前杀开大路，直送到长阪桥。见张飞立马横矛于桥上，大叫：“子龙你何反我大哥？”云曰：“我因不见主母，以此落后，安敢反耶？交糜竺保着甘夫人先行，我去寻糜夫人并小主就来。” 

　　回马正行，见曹将夏侯恩执剑，引十数骑杀来。赵云向前，一枪刺恩下马。原来曹操有宝剑二口：一名“倚天”，一名“青釭”。倚天自佩，青釭赐夏侯恩。这青釭砍铁如泥。当时子龙刺恩下马，就夺了剑，见靶上金嵌“青釭”二字，方知是宝剑。见曹军漫山遍野，皆围定百姓抢掠财物妇女。子龙杀入重围，寻糜夫人消息。忽人指曰：“糜夫人抱小小主，腿中一枪，行不动，只在前面缺墙里坐。” 

　　赵云径来寻见糜夫人，夫人曰：“妾见将军，此子有命。望将军可念他父亲半生只有这点骨血。可救他去见父一面，妾死无恨”赵云泣曰：“夫人受害，乃云之罪。请夫人上马，赵云步行，但遇敌军必当死战”糜氏曰：“妾带重伤，死何足惜望将军速抱此子，勿以妾为累。”云曰：“曹兵又到，请夫人上马。”夫人将阿斗付与云曰：“此子性命全在将军身上，妾实不能去。休得两误！”赵云三回五次请夫人，不肯上马。云喝曰：“如此不听吾言，后军杀来不便！”糜夫人见云相逼，遂投井而死。后史官赞糜夫人诗曰： 

　　贤哉糜氏，内助刘君。言词无失，进退有伦。 

　　心如金石，意似松筠。身虽居土，名不沾尘。 

　　千载之上，德配湘君。 

　　赵云见主母投井，恐曹军盗尸，推倒土墙掩之，解开甲，将阿斗藏于怀内，早有曹洪部将晏明，引军围定。被云刺于马下，张郃引军来战，赵云数合不能杀出，连马和人跌下土坑。忽见红光紫雾滚起，其马一踊而起。诗曰： 

　　当阳救主显英雄，杀透曹兵几万重。 

　　马踊红光离土穴，子龙怀内抱真龙。 

　　张郃见了大惊而退。背后张铠、马延，前有张南、焦触拦住，赵云力战四将，杀开重围。子龙提青釭剑乱杀曹将，如砍瓜切菜。 

　　曹操在景山上，望见云勇不可当，忙问左右此将是谁。曹洪听知，飞马叫曰：“来将是谁。”云应曰：“乃常山赵子龙！”操曰：“世之虎将也！吾得此人，何愁天下不定？传令各处，如子龙到处，不可放冷箭，只要活捉。”因此子龙得脱重围，乃玄德之洪福也。云杀出重围，砍倒旗三面，夺槊三条，前后杀曹名将五十余员。史官诗曰： 

　　血染征袍透甲红，当阳谁敢与争锋！ 

　　古来冲阵扶危主，惟有常山赵子龙。 

　　又诗言主人之福： 

　　红光罩体困龙飞，征马冲开长阪围。 

　　四十二年真命主，将军应是显神威。 

　　后又赞赵云之勇，诗云： 

　　八面威风杀气豪，擎王保驾显功劳。 

　　非干后主多洪福，自是将军武艺高。 

　　赵云杀出重围，血染袍铠。正行到山坡下，遇夏侯惇部将锺缙、锺绅，喝声“赵云下马！”背后张辽、许褚引兵赶来。 

　　●张飞渭（据）水断桥 

　　锺缙轮斧来战赵云，被云刺死。锺绅见钟缙落马，挺戟赶来，又被子龙刺死。望长阪坡而走，背后文聘赶来，子龙到桥边，人困马乏，叫曰：“翼德救我！”子龙在军中杀了一昼夜，到此亦困。张飞应曰：“汝可速行，吾自当阵。” 

　　子龙行至三十余里，见玄德等坐于林下。玄德见子龙血污浑身，泣而问曰：“子龙怀抱何物？受此苦战。”子龙下马拜曰：“云该万死！糜夫人身带重伤，不肯上马，投井而死，云已埋之。身怀公子，突围而出，凡遇敌军，力斩百将，夺得青釭剑一口。皆托主公之福，得脱重围。公子尚在怀中。解甲视之。阿斗方才睡醒。子龙双手递与玄德：“幸喜公子清吉！”玄德接过，掷于地下，曰：“为你孺子，险丧吾大将！”子龙谢曰：“虽肝胆涂地，不能报主公矣！”有诗曰： 

　　曹操军威飞虎临，赵云怀抱小龙眠。 

　　无尤（由）抚慰忠臣意，故把亲儿掷眼前。 

　　众将救起公子，玄德哭感糜氏，于林下赐子龙酒食。 

　　却说文聘兵到长阪桥，见张飞横矛立马在桥上，又见桥边树林后旌旗往来，不敢近前，屯军等候。少顷，曹仁、李典、夏侯惇、乐进都到，仁等只疑孔明之计，不敢进兵，使人飞报曹操，操自引兵赶来。 

　　张飞见青伞盖下招飐赶来，知是曹操，便大叫曰：“燕人张翼德在此！谁敢与吾决一死战？”喊声如巨雷。曹兵听见，尽皆退避。操顾左右曰：“曾闻关公言，飞百万军中，取大将头如探囊取物。”诸将闻知，皆有退意。飞见操兵扎住不动，又大叫曰：“战又不战，退又不退”曹操身旁夏侯霸惊倒马下。操便回马，诸兵自相践踏而走。诗曰： 

　　长阪桥头杀气生，横枪立马眼环睁。 

　　一声好似轰雷吼，独退曹公百万兵。 

　　后又赞关公之言，诗云： 

　　百万军中斩将还，探囊取物不为难， 

　　当初因听云长语，致使曹兵尽胆寒。 

　　张辽、许褚曰：“料张飞一人，何足惧哉！请丞相进兵，可擒刘备！”操疑未决。 

　　飞见曹兵退去，不追。令兵拆断桥梁，来见玄德。玄德问其故，飞言拆桥一事。玄德曰：“兄弟虽勇，可惜美计。”飞问何为，玄德曰：“操深通兵法，汝拆桥梁，操必追至。”汝不拆桥，恐有埋伏，心疑不追；若拆桥，料我无军，怯而断桥。操有百万之兵，虽涉江河，可填而过，何惧一桥不能过耶？可从小路逃汉津，弃江陵，望沔阳而去。” 

　　操使人探听，回报曰：“路已拆桥。”操曰：“彼今拆桥，失计较！实乃心怯也。差军一万连搭三桥，即便进兵。”李典曰：“恐是诸葛之计。”操曰：“张飞一勇夫，安有谋略？”进兵来追。 

　　●刘玄德败走江夏 

　　玄德到汉津，背后曹兵赶来。张飞、赵云断后，操曰：“刘备乃网中之鱼，穽内之虎。若还走脱，纵虎归山。”玄德正危急间，却得关公在江夏借兵一万，从山坡后杀出，大叫曰：“吾在此等侯多时！”操见云长，急叫：“中诸葛之计！”即令回兵。云长赶杀十里，回来保护玄德到汉津。云长问：“糜夫人安在？”玄德诉以当阳之事。云长叹曰：“当日猎于许田之时，若听羽之言，可无今日矣。”玄德曰：“彼时亦为国家惜。天若助汉，安知为祸？” 

　　正说间，忽见江面舟船如蚁，顺风而来，乃刘琦公子。接玄德等至船上，相抱而哭。琦曰：“听知叔父败兵，小侄接应来迟，望乞恕罪。”正诉情由，又见一船摆开，乃孔明与孙乾。玄德请过船，问其所来。孔明曰：“自离主公，见了公子，先差云长于汉津迎接。某料主公必败，又请公子来接应，亮到夏口，尽起民兵来接应。”玄德大喜，合兵一处，商议破曹之策。孔明曰：“夏口城险，颇有钱粮，虽小可守。请主公夏口屯住，再回江夏整顿船只，以为救应。”刘琦曰：“请叔父同到江夏，整治军伍，再回夏口未迟。”玄德曰：“贤侄之言是也。”留云长引军五千守夏口。玄德、孔明到江夏屯扎。 

　　曹操星夜进兵赴江陵。江陵守将治中邓义、别驾刘先，料不能敌，即引军民出城投降。曹操入城安民毕。操加邓义为大鸿胪，刘先为尚书。众皆为列侯。操与谋士商议曰：“今刘备败投江夏，但恐结连孙权，当用何计？”荀彧曰：“可差一使赍檄文，请孙权会猎于江夏，共擒刘备，分取荆州，永结盟好。权必惊忧来降，大事济矣。”操从之，令曹仁守荆州，操提兵八十三万，诈呼一百万，水陆并进。船骑双行，沿江而来，西连荆、陕，东接蕲、黄，连路寨栅三百余里，烟火不绝。 

　　孙权屯军于柴桑，听知操得荆、襄，请众谋士商议。鲁肃曰：“荆州与吴国连接，江上险固，沃野万里，土广民殷，操据而有之，此帝王之资。今刘备天下枭雄，与曹有隙，莫若与彼协心，上下齐同，则宜安抚，与结盟好，以济大事。肃领（愿）奉命往江夏以吊丧为名，反说刘备使抚表众。同心一意，共图曹操，备必喜而从之。如其克谐，天下可定。”孙权闻言大喜，即令子敬前行。 

　　却说玄德到江夏，孔明曰：“今刘琮降曹，军马皆归于操。操今势大，不如去投江东以为应援，使南北相持，吾等于中取事，有何不可？”玄德曰：“江东人物极多，皆有智谋之士，恐不从也。”孔明笑曰：“今操领百万之众，虎视江、汉。权安得不来探虚实？倘有人到，借一帆风，直到江东，凭三寸之舌，说权使南北两军自相吞并。若南军得胜，杀操以取荆襄；北军胜，乘势而取江南。此远大之计也。”玄德曰：“此论极妙。” 

　　正说间，人报孙权差鲁肃来吊丧。孔明喜曰：“大事济矣！”遂问刘琦曰：“往日孙策死时，汝等曾去吊丧否？”琦曰：“江东与吾家积世之仇，安通丧礼？”孔明曰：“此非吊丧，实来探听。如鲁肃至，但问曹操虚实，主公只推不知；再三问之，然后可言汝问孔明便知。”令人迎接鲁肃入见玄德、刘琦。礼毕，肃言吊丧事，玄德令收礼物，请入后堂宴待。肃曰：“久闻皇叔，无缘拜识；今幸得拜，愿有所闻。近日皇叔与操决战数次，必知其情，操兵约有多少？”玄德皆推不知。肃曰：“皇叔在新野，常与曹操交锋，何言不知？”玄德曰：“备兵微将寡，但闻操至则走，委实不知。”肃曰：“往往人渡江，说皇叔用诸葛之谋，连胜操三阵，操兵亡魂丧胆，何言败也？”玄德曰：“问孔明可知其详。”肃曰：“愿求一见。”玄德请孔明相见。 

　　肃曰：“某即子瑜之友；先生子瑜之弟。久闻公才德，无缘拜会；今幸得遇，愿闻胜操之事。”孔明曰：“曹操奸谋，亮悉知之，恨力未及，暂且避之。我主与苍梧太守耿臣同乡，欲往投之。”肃曰：“耿臣兵微粮少，自亦难保，岂能容纳他人？”孔明曰：“耿臣虽不可依，暂且居之，别图后计。”肃曰：“孙讨虏敬贤礼士，兵精粮足，可以立事。今为君谋，莫若遣使连结东吴，共敌曹操，若何？”孔明曰：“知某皇叔缺少心腹为使，大夫自来访旧，恐空费唇舌。”肃曰：“先生令兄为江东参谋，望公同去见孙讨虏共议大事，如何？”玄德曰：“孔明乃吾军师，旦夕不离，岂容去之？”肃坚请孔明同去，玄德但言不允。孔明曰：“事已至此，请命而行。”玄德曰：“军师早回夏口相会。”各辞而别。鲁肃、孔明上船，望柴桑郡来。


　　●诸葛亮舌战群儒 

　　鲁肃、孔明在舟中共话。肃思：“孔明乃舌辩之士，到江东，说我主起兵。胜则无事，倘败则归罪于我”寻思半晌，嘱孔明曰：“先生若见吴侯，不可言操兵多。若问有意下江南，只言不知。”孔明曰：“不须分付，亮自有对答之言。”船已到岸，肃引孔明馆驿安下。 

　　肃进见孙权。权曰：“子敬探荆、襄事节若何？”肃曰：“不知虚实，别有商议。”权将操檄文以示肃曰：“操遣使赍文至此，孤送使回答操。今众议论不一。”肃观檄文曰： 

　　操钦承上命，奉辞伐罪。旌旄南征，刘琮投降；荆、襄之民，望风归顺。今统大军百万，上将千员，欲与将军会猎于吴，共伐刘备，同分汉土，永结盟好。相见有期，早赐回报。 

　　肃看毕，曰：“主公尊意如何？”权曰：“未有定议。”张昭曰：“曹操领百万虎狼之众，所到必克，主公可以拒操者，长江耳。今操得荆州水军，艨艟大船千数，沿江水陆并下，此长江之险与我共之！势力不敌，不如降之，以为万全之策。”众谋士曰：“子布之言，正合天意。”权沉吟不答。昭又曰：“主公不必多疑。如降，则东吴〖安〗百姓可保。”权问肃曰：“汝有何见？”肃曰：“众人之言，欲误主公，不足以图大事。皆言降曹，如欲臣等降操，愿纳官回乡里，品其名位，犹不失州郡。主公降操，安所归乎？官不过封侯，车不过一乘，骑不过一列，侍从不过十数人而已，岂得南面称孤哉？众人之议，各为自己。望主公详之。”权叹曰：“诸人之议，甚失孤望。子敬开明大计，甚合孤心。殆天以子敬赐我！其议虽定，今操新得袁绍兵，近得荆州兵，势大莫敌。”肃曰：“某闻刘豫州军败至江夏，得知操虚实。有一人深谋广见，今引至此，主公试问之，必知其详。”权问是谁，肃曰：“子瑜之弟，诸葛亮也。”权曰：“莫非卧龙先生否？”肃曰：“然，见在馆驿。”权曰：“来日集文武于幕下，命他先见俺江东英俊，然后升堂议事。” 

　　肃往驿中，嘱孔明曰：“如见吴侯，切不可言操兵多。”孔明曰：“临机应变，必不误公。”肃引孔明至幕下，见张昭、顾雍等二十余人，皆峨冠博带，整衣端坐。孔明料是谋士，逐一相见，各问姓名已毕，坐于客位。张昭看孔明飘飘然有出世之表，昂昂然有凌云之气。昭料孔明来说东吴，便以言挑之曰：“昭乃江东绿木之士。久闻先生居于隆中，躬耕陇亩，以乐天真，好为《梁父吟》，每比管仲、乐毅，此语果有之乎？”孔明暗思：“此人以言来挑我。”遂答曰：“此某平生小可比也。”昭曰：“昔刘豫州三顾先生于草庐之中，得先生‘如鱼得水’，每欲席卷荆、襄之地。今属于曹，何也？”孔明思：张昭乃江东第一谋士，遂随口答曰：“吾观取汉上之地，易如反掌。但吾主心存仁义，不忍夺同宗之业，故力辞之。刘琮孺子，听信谗言，暗献降书，致使曹瞒得肆猖狂。今吾主屯兵江夏，别有良图，非等闲可比。”昭曰：“先生此言大相违矣。圣人有云：‘古者言之不出，耻躬之不逮也。’先生自守茅庐，比为管仲、乐毅，深慕二子之为人。昔管仲相桓公，霸诸侯，一匡天下；乐毅力扶微弱之燕，下齐七十余城。此二公，可为当世之英雄，古今之豪杰。今曹操横行中国，擅自征伐，动无不克，有顺其意者而慰之，不顺其欲者而伐之。因此海内振动，莫不宾服。且玄德公未有先生之时，纵横天下，据守城池；今得先生，如虎生翼，将谓汉室复兴，曹氏即灭。何期先生自归豫州之后，曹公麾盖一出，玄德望风而窜，上不能报刘表以安民，下不能辅孤子以据国。先生知而不为，是不仁也；不知而为，是不智也。近闻玄德弃新野，走樊城，败当阳，奔夏口，无容身之地，有烧眉之急。此是得先生以来，反不如初。岂有管仲、乐毅万分之一哉？先生勿以愚直而怪之！”孔明笑曰：“大鹏飞扬于万里，其志群鸟所识哉？且以世人论之：如治病疾之极，当先以糜粥食之，以良药养之；待其五脏调和，形体渐安，然后以肉食补之，猛药攻之，则病尽拔，人得全生矣。若不待气脉调和，只以猛药攻之，此不救之道也。吾主皇叔向日兵败汝南，寄迹刘表，兵不满千，将为（惟）关、张、赵云；况且新野人民稀少，粮食不多，又无险要之地，吾主但借容身；正如病势尪羸之极也。夫以兵甲不完，城廓不坚，军未经练，粮不继日，守之则坐以待毙，弃之则国如破屋。或在彼而在此，出于不得已也。吾曾博望烧屯，白河用水，使夏侯惇、曹仁等闻吾名皆惧，惜命逃生，心胆皆裂，虽管仲复生，乐毅不死，安可及也？刘琮降曹，吾主在新野，实不知之；亮数言之，吾主念同宗叔侄之情，不忍乘乱而夺之，此仁人也。当日长坂之败。两县百姓愿随，虽兵势危急，不忍弃之，甘与同败，此大义也。我皇叔有仁义道德之人，安知他日不济大事乎？且胜败兵家之常事。昔项羽百战百胜，一败而失天下；高祖百战百败，一胜而得天下，公之所知。岂可以胜败论英雄哉？临机应变，百无一失。所以虚夸妄诞之人，亮所不许。”只此一节，唬得张昭缄口无言可答。 

　　坐间虞仲翔问曰：“今曹公兵有百万，将有千员，龙骧虎视，欲平吞江夏，公将何如？”孔明答曰：“曹瞒收袁绍蚁聚之兵、刘表乌合之众，军无纪律，将乏奇谋，虽有百万，何足惧哉？”翔笑曰：“军败于当阳，计穷于夏口，区区求救于人，犹言不惧，真乃‘掩耳偷铃’也”孔明曰：“吾主有数千仁义之师，岂不能退百万暴残之众？退守江夏，待其时也。且汝江东兵精粮足，又有长江之险，犹欲使主屈膝降贼，何其懦也！以此论之，吾主实不惧操耳”仲翔不能对。 

　　坐上步骘曰：“孔明欲效苏秦、张仪游说江东耶？”孔明答曰：“公知苏秦、张仪乃舌辩之士，不知此二人乃春秋豪杰也。苏秦合六国攻秦，后六国数载始安；张仪二次相秦，有纵横之策。二子皆有匡扶社稷之功，岂比守株待兔、畏刀避箭之徒？今子闻操虚为雄壮之词，且犹豫而不决，安敢乱道苏秦、张仪哉？”步骘不能答。 

　　忽坐上薛文宗问曰：“孔明以曹公为何人也？”孔明曰：“曹瞒，汉贼也！”文宗曰：“予闻古人云：‘天下，非一人之天下，乃天下人之天下也。’尧以天下禅于舜，舜以天下禅于禹。其后汤放桀，武王伐纣，列国相吞，汉承秦业以迄于今，大数将终。曹得逐其鹿，天下归正焉。玄德不识天时，强欲争之，正如以卵击石，驱羊斗虎，安得不败乎？”孔明叱曰：“汝乃无父无君之人也！夫人生天地间，以忠孝为本。吾汝累世食汉之水土，不思报其君，闻有乱臣贼子图国害民者，助兵戮之，此为臣之道也。今操擅行征伐，久有篡逆之心，人人得而诛之，汝尚以天数归曹，真无君之人也。不足与语，再勿复言。”文宗羞惭而退。 

　　陆绩又曰：“曹操虽挟天子，乃曹相国苗裔。汝刘豫州虽中山靖王之后，无可稽考，只一织席贩履之庸才，何足与曹操抗拒哉！”孔明笑曰：“曹操相国之后，心怀篡国，非逆贼而何？吾主刘皇叔，乃汉景帝玄孙，且仁慈忠孝，天下共知，胜如曹操万倍，岂以织席编履小节为辱哉？与（汝）小人之见，不足与高士言之，岂不自耻乎？”陆绩无言而退。 

　　又严峻昂然出曰：“吾等虽不能为江东英俊，被汝说词夺却正理，汝平生治何经典？乃敢如此！”孔明曰：“凡人心上起经纶，何必治经效典，寻章摘句之儒？且如伊尹、太公、张良、陈平、邓禹、耿淹之士，皆有斡旋天地之机，匡扶宇宙之手，亦未知治何经典。汝岂可比我于书生辈，徒区区于笔砚，而论黄数黑者乎？”严峻无言可答。 

　　坐上程秉，指孔明曰：“汝言儒者不能安邦定国，何以三教为首？”孔明曰：“儒有君子小人不同。夫君子之儒，心存仁义，性秉温良；忠君孝亲；上知天文，下晓地理，中辩人才；道德立身，膏泽及民；穷达如一，不愧不怍；舍之则藏，著书立言；用之则行，布惠成功。夫小人之儒，名同迹异，作伪张虚；青春作赋，意无补于当世；白首穷经，徒自苦于岁月。笔下空有千言，胸中实无一见。如扬雄之流，文章第一，屈身仕莽，终不免投阁之灾。然则人何必以儒称为荣，但观其所立事业光明卑下何如耳。” 

　　坐上诸公见孔明对答如流，滔滔若悬河之水，众皆失色。有张温等欲问，忽黄盖厉声言曰：“孔明乃当世名士，汝等岂可以唇舌相难乎！非敬贤尊德之礼。目今曹操引众而来，虎视江南，更不思破曹之策，但以口舌相战，各负所能，正事安在？上有吴侯立等诸葛先生入论安危。诸公且止，不可如此。” 

　　●诸葛亮激孙权 

　　黄盖昔随孙坚破山贼有功，后跟孙策亦立大功；见为粮料官。当时见孔明曰：“闻多言获利，不如默而无言。何不将金石之论对于吴侯？”孔明曰：“群儒不知世务，互相难问，不容不答也。”乃同黄盖、鲁肃入，遇诸葛瑾，孔明施礼毕。瑾曰：“贤弟到此，何故不来见我？”孔明曰：“弟事刘豫州，合先公后私。公事未毕，不敢治私，望兄察之。待弟见了吴侯，却来叙话。” 

　　肃谓孔明曰：“适间所言，不可相误。”孔明点头而应。引见，吴侯欠身相迎。孔明不拜，权回半礼。赐坐曰：“久闻先生之才，加相敬也。”亮偷目观权：碧眼紫髯，堂堂一表，孔明暗思：“此人可激，不可说。此事济矣。”孙权命献茶汤，文武两立。鲁肃立于孔明之侧，权问曰：“久闻子敬谈足下之德，今幸见会。”孔明答曰：“不才无学，有辱明问。”权曰：“近闻公在新野，辅佐玄德，与操决胜负，若何？”孔明曰：“豫州兵不满千，将有关、张、赵云，况新野城小粮稀，安能抗拒曹操乎？”权曰：“曹兵共有多少？”孔明曰：“操破吕布，灭袁绍，平袁术，收北番，定辽东，新伏刘琮，步军、水军共一百余万。”肃听暗暗叫苦。权曰：“莫非诈乎？”孔明曰：“明公差矣。曹操就兖州、青州军四十万；平袁绍，又有四五十万；原新招兵何止二三十万；今得荆州兵，亦有三十万。以此论之，不止一百五十万。亮以一百万言之，恐惊动江东之士。扬威耀武之人，何止一二千？如亮之辈，车载斗量，不可计数。”权曰：“今操已平荆、楚，复有远图乎？”孔明曰：“目今沿江下寨，准备战船，旌旗满空，连野数百里，不欲图江南，待占何地？”权曰：“操有吞并之心，战与不战，请足下一决。”孔明曰：“但明公不肯听从耳。”权曰：“愿闻金石之论。”孔明曰：“方今天下大乱，明公据有江东，豫州收众汉南与操并争天下。今操芟夷大战，数雄尽灭，又得荆州，威震四海。英雄无用武之地，故豫州逃难至此。愿明公量力而处之：若能以吴、越之众与中国抗拒，不如早与之绝；若不能当，惟有—计可以保全。”权问：“何计？”孔明曰：“何不从众谋士之论，按兵束甲，北面而事之”权低首不语。孔明曰：“明公外托服从之名，内怀抗拒之意，事急而不断，祸至无日矣”权又不答。孔明又曰：“古云‘寡固不可以敌众，弱固不可以敌强’，明公若不顺操，则吴士民俱受涂炭”权曰：“诚如公言，你主豫州何不降之？”孔明曰：“田横，齐之壮士耳，犹守义不屈，况刘豫州王室之胄，英雄盖世，安能服于人下乎！”权忽然变色而入后堂。众皆笑晒而退。 

　　鲁肃责孔明曰：“先生何故出此言？幸得吾主宽洪大度，不面责而入。先生之言甚相藐矣。”孔明笑曰：“何如此不能容人！吾自有破曹之计，彼不下问于我，吾何言哉？”肃曰：“果有良策，令主公请教。”孔明曰：“吾观曹操百万之众，犹如蜂蚁！但略举手，皆为虀粉矣”肃闻此言，便入见权。权怒气不息，曰：“汝带得好人助吾！”肃曰：“吾今亦责之，孔明大笑不止，言主公不能容物而便怒。亮自有破操之策，故不轻言，主公何不求之？”权回嗔作喜：“原来孔明已有良谋，故以言戏之。”权整衣出，谓孔明曰：“适来小见怒发冒渎，幸乞恕罪。”请入后堂对坐，置酒相待。 

　　权曰：“曹操平生所患者，刘表、袁术、豫州与孤耳。今数雄已灭，独孤与豫州在。吾不能举全吴地受制于人，决不愿也。非豫州莫可以当曹操。然豫州新败，安能抗此难乎？”孔明曰：“豫州兵败长阪，今战士渐还。关羽领兵万余，与刘琦共守夏口，战士亦不止万人。曹操之众，远来疲倦；闻追豫州，一日一夜行三百里，此所谓‘强弩之末。’势不能穿鲁缟者也。兵法忌之，曰‘必厥上将军’。且北方之人，不习水战。又荆州之民附操者，逼兵势耳，非心服也。若明公诚能与豫州协力同谋，破曹必矣。操兵败，则荆州、吴地之势，鼎足之形成矣。”权大喜曰：“先生之言，顿开肺腑。吾意已决，再不复议。即日兴兵，共破曹操！”令子敬传令遍告文武官员，就送孔明于馆舍。 

　　张昭知权起兵，遂与众曰：“中了诸葛之计！”急入见权，曰：“昭等闻主公兴兵与操争锋，主公比袁绍如何？”权不答。昭曰：“曹公能一鼓克袁绍。何况今有百万之众，足食足兵，威声大震。休听孔明说词，妄动军兵，此谓，‘负薪救火’。”顾雍亦曰：“刘备素与曹公有仇，故来移祸兴兵伐操，以解他危。江东自来与操无仇，安有吞并之意？休信孔明之言，免生国家之患。”权不答，退入后堂。鲁肃慌入见权曰：“恰才子布谏主公休兵，只要投降为上。劝主公降者，皆有娇妻嫩妾，大厦高堂，恋以富贵，安肯就力（刃）而为主公死也？若迟疑，必被众人误矣。”武将多有要战，文官多有劝降，纷纷议论不一。 

　　孙权在后堂，寝食不安。吴夫人得知其意，请入问曰：“仲谋何事寝食俱废？”权以曹操领兵下江南根由诉知。吴夫人笑曰：“仲谋何不记吾姐之言乎？致误大事矣！” 

　　●诸葛亮说周瑜 

　　吴夫人曰：“先姐遗言，乃伯符之语：内事不决，问张昭；外事不决，问周瑜。何不召瑜共议之？”权大喜，即令人往鄱阳召周瑜回。瑜听操得荆、襄，星夜回柴桑。鲁肃先来接着，将上件事告知。瑜曰：“子敬勿忧，某自有主意。近闻孔明在吴，兄可引来相见。” 

　　人报：“张昭、顾雍等相探。”瑜接入坐定。曰：“都督知江东利害否？”瑜曰：“曹公引兵下江南，吾久知之。”昭曰：“欲待都督一决。望美言劝吴侯降曹，免使江东六郡生灵受刀兵之危，乃公之阴骘也。”瑜曰：“公等之见皆同否？”顾雍曰：“所见皆同。”瑜曰：“明早见吴侯，自有定论。”张昭等辞退。 

　　又报：“程普、黄盖、吕蒙、甘宁一班武将来见都督。”瑜出接入坐定，程普等曰：“都督知江东早晚属他人否？”瑜曰：“未知也。”程普曰：“吾等随破虏将军开基创业，后与讨虏将军削平祸乱，大小数百战，遍体重伤，占得六郡城池，非一死而到今日。吴侯听谋士之言，纳土降操，此乃万代之耻辱！吾等宁死而不降：请都督决之，望劝吴侯兴兵，吾等愿死战，以保江东。”瑜曰：“将军所见皆同否？”黄盖昂然而起，以手挽其颈曰：“吾头可断，誓不降曹！众将亦皆如此。”瑜曰：“吾正欲与操决战，安肯降也！请诸将暂回，吾自有定议。”程普等辞退。 

　　人报诸葛瑾、阚泽、吕范、朱治相拜。瑜接入，各叙礼毕，诸葛瑾曰：“舍弟自汉上来，具言豫州结好东吴共破曹操，文武议论不定。却是舍弟为使，不敢多言，专等都督来决此事。”瑜曰：“以忠心论之，若何？”瑾曰：“降者易安，战者未保。”周瑜曰：“吾自有主见。来日同见吴侯定论。”瑾等辞退，呼左右秉烛。 

　　人报子敬、孔明在门首。瑜出接入，礼毕，对坐。肃问瑜曰：“今操驱众南侵，吴主不能决。都督意下如何？”瑜曰：“今操以天子为名，师不可拒，势不可敌；战则易败，降则易安。吾已主定，来日见，不遣使纳降？”肃愕然曰：“君言差矣！江东基业自破虏将军开创到今，已历三代，岂可一旦而废之？孙伯符临危，托都督外事，保全国家，乃为太山之靠，何从懦夫之言，将国土献贼耶？”瑜曰：“江东六郡，生灵无限：若罹大祸，必归怨于怨（吾），故主张降之。”肃曰：“不然，以都督之英雄，江东之险固，操未必便能渡江也。”孔明袖手冷笑。瑜曰：“孔明何故笑也？”孔明曰：“亮笑子敬不识时务也。”肃曰：“孔明如何笑我？”孔明曰：“公瑾主意降曹，正合时势。”瑜笑曰：“孔明乃识时务之人，必知吾所见也。”肃问孔明曰：“愿闻时势之论。”孔明曰：“操善用兵，仿佛孙、吴，天下莫敢当，真英雄也！旧有吕布、袁术、袁绍、刘表可以对敌。今数雄被操所灭，今天下无人矣。独有豫州不识时务，强欲争之。今孤身江夏，存亡未保。都督所主降者，可以保全妻子，图富贵。国祚迁移，付之天命，何足惜哉！肃怒曰：“汝教吾主屈膝受辱于曹贼乎？”孔明曰：“吾有一计，并不劳纳土献印，亦不须亲自渡江，只须差一文官，扁舟送二人过江。操一得之，使百万之众，皆卸甲卷旗，尽望北而去。”瑜曰：“用何二人可退操兵？”孔明曰：“江东去此二人，如大林飘二叶，千仓减二粟。虽云如此之轻，足称曹操之愿。”瑜又问：“果用哪二人？”孔明曰：“亮居隆中，有人自邺郡来，言操在漳河边新造铜雀台，限一千日功成。操平生酒色之徒，酷爱妇人，久闻江东乔公有二女，甚有恣（姿）色，操誓曰：‘一愿得汉天下以为帝王，二愿得江东二乔，置于铜雀台，以为晚年之乐。’今操领百万之众，虎视江东，实为此二女也。都督何不以千金买此二女，差人送去？曹公得此，称心满意，必星夜回兵。此范蠢进西施之计也，何不速为之？”瑜曰：“有何证验？”孔明曰：“曹公命第三子曹子建作一赋，名《铜雀赋》。单道他家合为天子，誓娶二乔。”瑜曰：“汝能记否？”孔明曰：“一字不忘。”《赋》云： 

　　从明君而邀游兮，登层台以娱情。见太府之宽绰今，观圣德之所荣。见高门之嵯峨今，浮双阙乎太清。立中天之华盖兮，远飞阁于西城。临漳河水之长流兮，望园果之滋荣。列双台于左右兮，射玉龙与金风。挟“二乔”于东南兮，若长空之螮蝀。俯皇都之宏丽兮，瞰云霞之浮动。欣群材之来萃兮，协飞熊之吉梦。仰春风之和穆兮，听百禽之悲鸣。云天垣其既立兮，家愿得而双逞。扬仁化于宇宙兮，尽肃恭于上京。惟桓、文之为盛兮，岂足方乎圣明？翼做我皇家兮，宁被四方。同天地之规量兮，齐日月之光辉。永贵尊而无权兮，等君寿于东皇。御龙旗以邀游兮，迎鸾驾而周彰。思化及乎海宇兮，加物阜而民康。愿斯一之永固兮，乐终年而未央！ 

　　瑜听罢，大骂曰：“老贼欺吾太甚！”孔明止之曰：“昔匈奴屡侵疆界，汉天子许以公主和亲，元帝曾以明妃嫁之，今都督何惜民间二女乎？”瑜曰：“二乔非民间之女，大乔孙讨虏将军主母，小乔乃吾之妻。”孔明佯惊曰：“亮实不知。死罪死罪”瑜曰：“吾与老贼誓不两立！”明曰：“事要三思，勿令后悔。”瑜曰：“吾承伯符之顾托，岂肯辱身屈主降曹？适间之言，乃钓诸公耳。吾自离鄱阳，便起北伐之心，虽刀斧加项，不可易也。望公助吾一臂之力，同破曹贼”孔明曰：“愿施犬马之劳，拱听约束。”二人揖别。次日，瑜见吴侯兴兵。史官诗曰： 

　　口若悬河水逆流，风雷舌上运机筹。 

　　高谈善动周公瑾，雄辩能惊孙仲谋。 

　　砍案便分三国定，鏖兵因为二乔羞。 

　　孔明当日无心量，西蜀东吴一旦休！ 

　　●周瑜定计破曹操 

　　权聚文武侍立两旁，请公瑾议事。子敬同周瑜入拜，礼毕，权曰：“都督教水军劳神。”赐坐。瑜曰：“主公掌政事不易。近闻操得荆州，驰书到此，主公议论若何？”权曰：“有劝孤降者，有劝孤战者。理会未定，请公瑾决之。”瑜曰：“谁劝主公降曹？”权曰：“张子布等皆主此事。”瑜问昭曰：“先生主意降者，愿闻其详。”昭答曰：“曹公虎豹也，挟天子令诸侯而征四方，动以朝廷为名，近得荆州，威声大震，艨艟巨舰，水陆并进，安可当之？愚之大计，不如迎降，以图后计。”瑜曰：“江东自破虏将军开国以来，已历三世，安可一旦而废之？操托名汉相，实为汉贼。主公以神威雄才，领父兄余业，据江东之地，方数千里，兵精粮足，英雄乐业，当与国家除残去暴。况曹自来送死，岂可降耶？请上（主）公思之。今北土未平，马超、韩遂为操之患，一也。操舍鞍马，仗舟楫与吴越争衡，二也。遇隆冬盛寒，马无料草，三也。驱中国之士卒，远涉江湖，不服水土，多生疾病，四也。此四者，乃操之大患也，操今皆冒行。主公擒操，只在目下。瑜请精兵，径往江夏破之。”权曰：“老贼图汉【自】立心久矣，独惧二袁、吕布、刘表与孤耳。今数雄已灭，惟孤尚存。今与老贼，誓不两立！”瑜曰：“吾与曹军决一死战，万死不辞，只恐主公狐疑未定耳。”权拔佩剑砍几案，曰：“如诸将土再言降者，与此案同！”便将此剑付与周瑜，就封为大都督，程普为副都督，鲁肃为赞军校尉。如不听令者，以剑诛之。瑜受剑，对众曰：“吾奉主命，率众破曹，来日皆于江畔行营听调。违令者斩！”拜辞权。 

　　回到帅府，便问孔明破曹之计。孔明曰：“讨虏尚未心稳，不可决策也。”瑜曰；“何谓不稳？”孔明曰：“讨虏惧曹兵多，心怀众寡不敌之意。将军复见吴侯以言开解明白，方可定计。”瑜曰：“先生高见。”自来见权，权曰：“公瑾夜来，必有事故。”瑜曰：“来日调兵破曹，主公心中有疑否？”权曰：“但惧曹兵众寡不敌之意。”瑜笑曰：“为此径来开解主公。人徒见曹书，言水陆军八十余万，俱各恐惧，今以操虚实论之，彼中国之人不过十五六万，日（且）且以久疲；所得刘表兵七八万，尚怀狐疑。夫以疲病之卒，御狐疑之众，数虽多，甚不足畏。瑜得五万之兵，足以破曹，愿主公勿忧。”权抚瑜背曰：“公瑾之言，正合孤意。今五万兵难以卒合，先选三万兵，卿与子敬前发，留二万兵为后援。瑜谢而退，自省曰：“孔明已料吴侯之心，又高吾一倍。久后必为江左之患，不如杀之。”遂令人连夜请鲁肃入，言欲杀孔明一事。肃曰：“不可。操贼未破，先杀谋士，诚为万世之耻笑，非大丈夫之所为也！”瑜曰：“此人他日助刘备，必为后患。”肃曰：“诸葛瑾是他亲兄，可令他去说孔明同事吴侯，岂不美哉？”瑜从其言。静轩诗曰： 

　　诸葛神机天下少，周郎忽起妒贤心。 

　　三分天下安排定，空使牢笼巧计深。 

　　次日，周瑜升帐，召诸将听令。程普年长，见周瑜年幼，职居其上，是日推病，令长子程咨代替。瑜传令曰：“王法无亲疏，诸将各守乃职。方今曹操欺君，胜于董卓：吾奉主命，吊民伐罪。赏劳罚罪，并无亲疏。令韩当、黄盖为先锋，到三江口下寨；蒋钦、周泰为第二队；凌统、潘璋为第三队；太史慈、吕范为第四队；陆逊、董袭为第五队；吕蒙、朱治为四方巡警使，六郡催督，水陆并进。”程咨回见父，说周瑜调兵动止有法。普惊曰：“吾实欺周郎懦弱，不足为将；今日如此调拨，真将才也！吾何不服！”往营谢罪。 

　　瑜请诸葛瑾，坐定，瑜曰：“令弟孔明有王佐之才，肯屈身而事刘备？今幸至此，欲烦先生去说令弟弃刘事吴，使汝兄弟同处，岂不美哉？、立等回报。”瑾曰：“自到江东，无尺寸之功，蒙主重用。况都督有顾爱之心，敢不遵命。”即时到驿，见孔明，泣曰：“弟知伯夷、叔齐兄弟情乎？”孔明自思：“必是教他来说我。”乃答曰：“夷、齐，古之贤人。”瑾曰：“二人让位，皆逃一处，后谏武王不从，隐于首阳山，不食周粟而死，生死皆一处。我与汝同胞共乳，各事其主，不能早晚相顾，视夷、齐之为人，岂不羞也？”孔明曰：“兄所言者，义也。义与忠、孝，三字孰重？”。瑾曰：“人以忠、孝为本，义亦尤（非）轻。”孔明曰：“弟教兄全忠全孝全义，若何？弟与兄，皆汉朝之民。刘皇叔乃汉室宗亲，英雄盖世，兄若能弃吴归刘，乃全忠也。想父母坟茔在我北方，兄若回江北，早晚拜祭，乃全孝也。竭诚尽力，与兄同扶孤弱之主，乃全义也。兄恋江东，不以忠、孝为重，欲使弟以全义，不敢听从。”瑾思曰：“我来说他，到（倒）被他说我。”因此不能回答，辞别而去；径将此言回报周瑜。瑜曰：“公见若何？”瑾曰：“吾受孙讨虏厚恩，安敢忘耶？”瑜曰：“既公忠心不改，吾自有服孔明之计。” 

　　●周瑜三江战曹操 

　　周瑜思恨孔明：“汝直能言快语，吾必杀之！”来辞孙权。权曰：“公瑾先行，孤当随后便起。”周瑜共程普、鲁肃邀孔明同行。孔明欣然从之，一同渡江。军船依次摆开下寨，岸上依西山结营，周围下寨五十里。 

　　瑜请孔明议事。瑜曰：“昔曹袁两军相拒于白马渡，操以何计破袁绍？”孔明暗思：“见兄说我不从，用计害我。看他言语！”便答曰：“操用荀攸之谋，先烧绍粮草，因此一战成功。”瑜曰：“先生之言是也。今操兵八十三万，瑜兵三万，安能拒之？必先断操粮草，然后进兵。军人报知曹兵粮草，屯于聚铁山。我军将各有执事，先生久居汉上，地理谙熟。敢劳率领关、张、赵云，吾助军一千，星夜往聚铁山断操粮草。此事勿误！”孔明欣然领诺便去。鲁肃问瑜曰：“公使孔明何意？”瑜曰：’“欲杀此人，恐被人笑，今借操之手，先除后患。”肃来见孔明，看他如何主意。孔明并无难色，整点军马要行。肃不忍，言曰：“此去可成功否？”孔明笑曰；“吾水战步战，马战车战，各尽其妙，何愁功绩不成？公与周郎，各尽一能。”肃曰：“何谓一能？”‘孔明笑曰：“吾闻江南小儿有言；‘伏路把关饶子敬；临江水战说周郎。’言不能陆地战耳。”肃将亮言回报周瑜，瑜怒曰：“孔明欺我不能陆战！不用他去，我自引军，往聚铁山断操粮草。”肃以瑜言报孔明，孔明笑曰：“公瑾令吾断粮者，实借操兵杀吾也。吾故以言戏耳，公瑾便容纳不下。今用人之际，今吴侯与我主同心，则大事成；如若各相陷害，则大事去矣！曹操多谋，平生惯断人粮，他如何不用重兵提防？公瑾若去，则必被擒。不可挫动我军锐气，别思妙计破之。子敬可善言告公瑾。”肃以亮言告瑜，瑜顿足曰：“此人见识胜吾多矣。今若不除，必被他害！”肃曰：“即日大军相拒之时，当以国家为重，姑缓之。”瑜曰：“然。” 

　　却说玄德在江夏分付刘琦守城，自引兵至夏口，登城望江南岸，旗幡船只无数，料江动兵，却把夏口，兵屯樊口。使人回报刘琦。琦见南岸皆是战船；北岸隐隐烟火不断，乃徐州、青州之兵。玄德聚众曰：“孔明一去，杳无音信，不知何如。谁人可去探听虚实？”糜竺愿往。玄德备羊酒礼物，嘱付糜竺应机而变。竺驾小舟径到瑜寨。见瑜，礼毕，将玄德相敬之礼献上瑜受讫，宴待糜竺。席罢，瑜曰：“孔明来结东吴，同力破曹，今军临敌，欲请豫州亲至吾寨，有军机商议。倘肯光降，遂瑜之愿也。竺应诺下船。肃曰：“公欲玄德何为？”瑜曰：“玄德世之枭雄，今若不除，乃吾之患。欲诱来杀之。吾非为私，实为国家耳。”瑜即传令：“如玄德到日，先埋伏刀手于壁中，吾掷杯为号，斩玄德于席上。” 

　　糜竺回见玄德，欲面会之言告知。玄德欲往。关公谏曰：“吾闻周郎多谋，况无孔明之书，其中必诈，不可去。”玄德曰：“我今结好于吴，共破曹操，我今不往，非同谋矣。”云长曰：“兄长要去，弟当同往。”张飞曰：“我也去。”玄德曰：“你与子龙守城，只消云长去便回。”遂引从军二十余人，乘小舟来副（到）寨口，军士报知周瑜，瑜问：“多少船到？”军曰：“止一只船，从者二十人。”瑜曰：“此人合休！”分付依计而行。瑜出迎接，玄德引关公入中军。礼毕，玄德曰：“将军名传天下，世之英难。刘备区区之才，安领将军重礼耶？”分宾主坐定。瑜设宴相待。 

　　孔明闻说玄德到与都督相会，大惊，慌入中军，正逢鲁肃，携手而入，孔明偷目视瑜，面有杀气，观两边有埋伏。却见云长在玄德后立，暗思周瑜惧云长勇猛，必不敢动手。”孔明复出船边伺候。 

　　瑜与玄德饮了数杯，起身把盏，见关公后立，瑜忙问曰：“此何人也？”玄德曰：“吾弟云长。”瑜曰：“莫非斩颜良、文丑者乎？”玄德曰：“然。”周瑜惊得汗流浃背，把盏毕，玄德问曰：“将军破曹，士卒几何？”瑜曰：“五万。”玄德曰：“安能敌他八十万之兵？”瑜笑曰：“操兵多将广，何惧哉！请公试看破操如摧枯拉朽耳。”玄德羞惭而谢。忽见鲁肃入，玄德曰：“烦子敬代引孔明相见。”瑜曰：“某受令不委于人。若欲会话、待破曹可也。”玄德惶恐无语。云长会其意，玄德乃辞曰：“权且告别，破敌成功之日，专当拜贺。”瑜不留，送出辕门各别。 

　　玄德至船边，忽见孔明迎曰：“主公今日之危，若非云长，已遭周瑜之手。”玄德问其故。孔明曰：“某虽居虎口，安若泰山。都是主公之洪福。主公劳（牢）记十一月二十二日甲子后为期，可令子龙驾小舟于岸边伺候亮回，勿误大事。”玄德问其意，孔明日：“但见东南风起，亮必还矣。主公可速回夏口。”玄德开船，行不数里，只见张飞恐怕玄德有失，引军来接同回。 

　　鲁肃问周瑜曰：“公瑾今日何不下手？”瑜曰：“关云长世之虎将，行坐相随，我若下手，他必害我。”鲁肃愕然。忽报曹操差使至。瑜唤使入呈上书，瑜看封皮云：“汉丞相书付周都督开拆。”瑜大怒，将书扯碎掷地，喝斩使者。肃曰：“两国相争，不斩来使。”瑜曰：“斩使以振军威！”将首级付从人回去。令甘宁为先锋，韩当为左翼，蒋钦为右翼，瑜自领诸将，来日四更开船出战，炮石一应完备。 

　　操知周瑜毁书斩使，心中大怒，使蔡瑁、张允为前部，自为后军，四更造饭，五更开船。北军大进。船到江口，见南船摆开，甘宁叫曰：“曹兵愿死者向前！”蔡瑁呼蔡勋向前，被甘宁一箭射死。宁驱船大进，万弩齐发，北军当不住。左出蒋钦、右出韩当，直入北军队中。纵横于三江掩杀，箭石如雨。北军后船不知水战，后周瑜催船杀进。操军大败，中箭着炮者不计其数。会水战者溺江多亡。操登岸上，再整军兵。唤蔡瑁责曰：“东吴兵少；缘何大胜？是汝等不用心。权免你罪，向后如此，必按军法。”瑁曰：“荆州水军久未出战，奈北军不识水性，见南军一击便退。瑁请先下水寨，令北军上船，训练得熟，方可用之。”操曰：“你为水军都督，何必禀我？” 

　　蔡瑁、张允来训练水军。沿江一带，分三十四座水门，以大船为城。点上短炬，照得水面一派通红。旱寨三百余里，烟火不绝。搬运粮草车仗，晓夜而行。 

　　●群英会周瑜智蒋干 

　　周瑜得胜回寨，使人报捷吴侯，以甘宁为头功，韩当、蒋钦次之，余皆赏犒已毕。瑜当夜登高观望，西北岸一片红霞，连天接地。瑜问左右，从者曰：“此北军灯火也。”瑜心亦惊，便令讨快船数只，令鲁肃、黄盖等八将，各带弓弩上船，两边以青布为幔，去窥操水寨。问水军都督是谁，左右曰：“是荆州新降蔡瑁、张允。”瑜慌曰：“此人深知水战。必先定计除此二人，然后破曹不难。”忽鲁肃、黄盖等驾快船将近操水寨观看。操知，令军追赶。肃见操水寨中号旗起，便令取弓弩提防。江面上浪花如飞，鲁肃船已开十数里，操兵追之不及，回报曹操。 

　　操与瑁曰：“今又被他见吾水寨，何计破之？”蒋干出曰：“某自幼与周郎同窗交契，愿以三寸舌往江左说周瑜降丞相，共捉刘备，若何？”操曰：“先生此去用何物引见？”干曰：“只消一卒随行。”操喜，令行。 

　　蒋干径到瑜寨，通报名姓。瑜谓众将笑曰：“他来做说客！”分付众将依计而行，瑜整衣冠，引从者百人入，礼毕坐定。干曰：“贤弟别来无恙？”瑜曰：“子翼远涉江湖，生受与曹操来作说客耶？”干愕然，曰：“吾与足下同窗，闻都督威镇来吴，名扬华夏，故来叙旧而观其志，何疑吾作说客也？”瑜曰：“吾虽不及师旷之聪，已闻曹贼之意。”干曰：“足下视吾如此，吾当告退。”瑜挽其臂曰：“吾恐汝作说客。既无此心，何必速去？”请上坐，设宴相待。 

　　文武各穿锦衣，帐下小卒，皆披铠甲，众官分次而坐。瑜与众曰：“此是吾同窗友兄。从江北到此，非曹家说客，众等勿疑。”遂唤太史慈曰：“你可佩剑作明甫，今日饮酒，叙旧交情；如有说东吴及曹操军旅之事者，便可斩之！”慈遵令而行。干见说，如坐针毡。瑜曰：“吾自兴兵以来，点酒不饮；今日见兄来，当尽一醉。吾兄开怀，聊饮数杯。”瑜令众将，但是一个起身把盏，必须夸其才能。酒至半酣，瑜携干手，同出帐外指左右军士，皆全装攒带，各执戟而立。瑜曰：“吾军士颇雄壮否？吾之仓粮可足备否？”干答曰：“久闻东吴兵精粮足，果不虚言。”瑜笑，引干观营中军器鞍马。瑜笑曰：“昔日与兄同窗学业，不知有今日地位！”干曰：“贤弟高才，世之罕有。”瑜执干手曰：“大丈夫处世，遇知己之士，外托君臣之义，内纳骨肉之恩，言听计从，祸福共之。假使苏、张更生，陆贾、郦生复出，口似悬河，舌如利刃，安能动吾心哉！况今时章句腐儒，欲兄一面之词，等闲能说我乎？”言罢大笑。此时蒋干面如土色。瑜邀入席再饮，又指诸将曰：“江左豪杰，今日此会，乃‘群英会’耳！”饮至天晚秉烛，瑜自起身舞剑作乐。众拍手而高歌曰： 

　　大丈夫处世兮，立功名。 

　　功名既立兮，王业成。 

　　王业成今，四海清。 

　　四海清兮，天下平。 

　　天下平兮，吾将醉舞于玉京。 

　　此时蒋干寸心如碎。夜阑更深，干乃辞酒，瑜抚干背曰：“久不与兄同榻，今宵愿抵足而眠。” 

　　瑜甚醉，同干入帐共寝。故意佯醉，衣不解带，呕吐于床上。是夜，蒋干不睡，听军中鼓打三更，残灯尚明，看周瑜时，鼻息如雷。干视桌上一堆文书，却是往来书信。于内一书，封皮上写“张允、蔡瑁谨封”。干大惊，暗读云： 

　　蔡瑁、张允同具书拜上周都督麾下：瑁等降曹，非心服也，特逼于困穷不能耳。今又赚于军中，动静不如意愿，且延缓其事。倘都督大行救民之兵，察有间隙之便，即令心腹 

　　人来，别有报闻，不敢误事。此因军士控惚，聊具寸楮。望都督留心容纳，回音示之，幸甚。 

　　干读罢暗思曰：“原来蔡、张结连东吴！”将书藏于衣内。 

　　忽周瑜翻身，干灭灯就寝。瑜呼曰：“子翼，我数日之内，交你看操贼之首！”干问之，瑜又诈睡。干听打四更，听得有人入帐叫曰：“周都督醒否？”瑜问曰：“床上睡着何人？”答曰：“都督请蒋先生同睡。”瑜问曰：“吾未尝饮酒；昨日醉后，不曾说甚言语？”军士曰：“江北有一人至此。”瑜喝低声，便出。干只推睡，窃听之。外有人曰：“蔡瑁、张允二都督道，急切下手不得。”后面低低语不细听得。少刻，瑜入帐，干只推睡着，瑜又解衣就寝。干暗思：“周瑜是精细人，天明寻书，必然泄漏。”推到五更，潜地出帐，唤起小童，径出辕门。军士问：“先生何去？”干曰：“吾在此恐误都督大事，我且回去。代我拜上都督，不及回辞，望乞恕罪。” 

　　干回见操。将蔡、张二人书呈上，报知瑜前事。操观书大怒曰：“二贼安敢如此！”急召二人问曰：“目下进兵如何？”瑁曰：“水军未熟，不可轻进。”操怒曰：“军若教熟，吾首献于周郎矣！”蔡、张不知其意，惊慌不能回答。操令武士推蔡、张斩之。问其故，操方悟曰：“吾中周郎计耳！”静轩诗曰： 

　　曹操奸雄不可当，误杀二将中周郎。 

　　奸臣卖主谋生路，谁想翻为剑下亡。 

　　操虽中计，不肯认错。与众将曰：“蔡、张二人违慢军法，故斩之。”众将嗟呀不已。操选于禁、毛玠为都督。军士报知周瑜，瑜大喜曰：“吾所患，此二人也。今施小计，尽已剿除，吾无忧矣！”鲁肃曰：“都督用兵如神，何愁曹操不破！”瑜曰：“吾料诸将不知其谋，独有孔明胜如吾见，子敬去问孔明知与不知，便当回报。” 

　　●诸葛亮计服周瑜 

　　鲁肃来见孔明曰：“连日军务事冗，有失听教。”孔明曰：“正欲来贺喜都督。”肃曰：“何喜？”孔明曰：“公瑾暗计得遂，叫你来探我知与不知。”唬得肃失色问曰：“先生何以知之？”孔明曰：“这计瞒得蒋干。操不肯认错，送了蔡、张二人，东吴无患耳，如何不贺喜！但望子敬隐而勿言，公瑾若知，必然害我。”肃辞别回见周瑜告知。怒曰：“定计斩之！”肃曰：“若杀孔明，被操耻笑。”瑜曰：“吾自公道杀他，交他死而无怨。” 

　　次日聚众，令请孔明，孔明欣然至。瑜接入坐定，瑜曰：“即日交兵，用何计破曹，请先生见教。”孔明曰：“大江之中，除非弓弩为先。”瑜曰：“先生之言，正合吾意。昔姜子牙自置许多军器。今先生无所不通，吾今缺箭十万，烦先生监造备用，切勿见却。”孔明曰：“亮闲任在此，便造十万，不知何日用之？”瑜曰：“与十日办完。”孔明曰：“曹军早晚必到，若定十日，必误大事。”瑜曰：“先生料几日完？”孔明曰：“只消三日。”瑜曰：“切莫戏言。”孔明曰：“三日不完，甘当军令。”瑜大喜，唤军政 

　　司当面立下文书，置酒相待。瑜曰：“事完，自当酬劳。”孔明曰：“来日分头便造箭也。第三日差五百军至江头搬箭。”孔明饮了数杯，辞瑜而去。肃曰：“此人莫非诈也？”瑜曰：“他自送死，非吾逼也。两肋生翅也飞不去。必然误也。此时定罪，有何理说？子敬去探虚实，便来回报。” 

　　肃探孔明，孔明曰：“吾交子敬，休对公瑾说知，他必害我，今日果然。三日要造十万箭，如无箭交纳，按军法。子敬救我！”肃曰：“你自取罪，如何救你？”孔明曰：“望子敬借二十只船，每船上弓手二十人，皆要青布为幔，每船束草把千余，密布两边，皆泊江岸伺候，别有妙用。切不可令公瑾知！若知，则吾计不成，必累子敬矣！”肃不知其意，回报周瑜，言：“孔明不用竹箭翎毛胶漆等物，自有道理。”瑜疑惑，不解其意。肃自拔快船二十只，各船三十人，用青布为幔，幔内束草把于两边。四更时分，肃到船来见孔明曰：“船只准备两日，公有何意？”孔明曰：“请子敬往江北取箭。”肃曰：“箭在何处？”孔明曰：“子敬不须盘问，前去便见。”将二十只船长索结连，望江北进发。是夜，大雾漫江，对面不见人。孔明同鲁肃坐于船后， 

　　传令交船快行。静轩诗曰： 

　　叠叠岚光盛，漾漾细雨浓。 

　　惟闻云外雁，不见岭头松。 

　　一水忙新浪，千山失旧踪。 

　　禅关分暗里，风送数声锺。 

　　当夜五更，船近曹寨。孔明令将船头西尾东摆开，令船上擂鼓呐喊。肃惊曰：“倘或曹兵杀出，如之奈何？”孔明曰：“操虽奸雄，吾料必不敢出。吾等酌酒为乐，雾散便回。子敬勿忧。” 

　　曹操听水寨中擂鼓呐喊，毛玠、于禁禀操。操曰：“大雾迷漫，江面必有埋伏。更兼军士未整，不可轻动。着令水军乱箭射之。”又差人到旱寨，唤张辽、徐晃各带弓手十万余上船放箭。平明时分，孔明交把船调回，头东尾西，逼近操寨，擂鼓呐喊，箭如雨下。渐渐日出，收起雾露，孔明交急收回船。二十只船两边束草上，排满箭枝。孔明急令回船，众喊：“谢箭！”曹兵追之不及。操知自悔，北军嗟叹。 

　　孔明与鲁肃看每船上四五千之余。不费江左半分之力，已得十数万箭。都挑来军中交纳。肃将此事说与周瑜。瑜惊叹曰：“诸葛神机妙算，吾不如也！”史官诗曰： 

　　漫漫重雾罩长江，天地难分水渺茫。 

　　二十舟船齐摆列，万余弓弩尽施张。 

　　飞蝗碧草穿红影，骤雨随船射日光。 

　　沙漠昔年迷李广，孔明今日服周郎。 

　　周瑜出寨迎接孔明，以师待之。孔明曰：“略施小术，何足为奇。”瑜曰：“虽古之孙、吴，莫能及也！”邀入帐共饮。瑜曰：“昨日吴侯差使，催督破敌，吾未有计，请先生教之。”孔明曰：“亮乃碌碌村夫，公是江东豪杰，何故问计于亮？”瑜曰：“昨往观曹操水寨，极有法度，非等闲可攻。今先生亦往观其动静；瑜有一计，不知可否，请先生教之。”孔明曰：“都督休言，各写于手内，看意同否。”二人各写一字在掌中，二人各开手看，俱是“火”字相同，因此大笑。瑜曰：“两计相同，再无疑矣。幸勿泄漏。”孔明曰：“二家之事，岂敢漏泄？吾料曹操虽经两番火计，必不再信。都督依计而行。” 

　　●黄盖献计破曹操 

　　曹操折箭不悦。荀攸曰：“江东周瑜请孔明用谋，大江险阻，极切难知他军中虚实，可差二人去东吴诈降，以通消息，方可用谋。”操曰：“正合吾意。汝意可差谁去？”攸曰：“蔡中、蔡和，见为偏将，是蔡瑁宗族。丞相令去诈降，必不疑矣。”操唤二人上帐，嘱曰：“汝昆仲可去东吴诈降。但有动静，使人密报。事成之后，封为列侯，重赐食禄。休生变心！”二人曰：“某母妻皆在荆州，安敢变心？机密军事，必来私报。”大喜，重赏。出寨往东吴投降。 

　　军士报知周瑜，瑜大喜，唤至帐下，二人哭拜曰：“吾兄无罪，操贼诛之，今欲报仇，特来投降。望乞收留，愿为前部。”瑜取金帛赏劳，加为上将，唤甘宁引去为前部。中、和拜谢。瑜唤甘宁曰：“操使二人不带家小过江，通报消息。只做不知，休要阻当，必是诈降。汝可殷勤相待，使他无疑。每日书画卯、酉，破操之日，捉他二人祭旗。汝勿有误。”宁领令而去，子敬来见周瑜曰：“此二人必是诈降。”瑜叱曰：“操杀他兄，他要报仇，何诈之有！汝等疑惑，安能容天下之士子？”肃辞，来见孔明。孔明笑而不言，肃曰：“何故笑也？”孔明曰：“笑子敬不识公瑾之计。大江越隔，细作极难往来，操使二蔡来诈降。公瑾正要他通消息。‘兵不厌诈’，此公瑾之谋也。”鲁肃方省悟。 

　　黄盖入帐见瑜曰：“他众我寡，难以久持，何不用火攻以烧之？”瑜曰：“谁与公献此计？”盖曰：“某出己意，非他人所言。”瑜曰：“吾正欲如此，恨无人献苦肉计。”盖曰：“某愿献此计。”瑜曰：“不受苦肉，何人肯信？”盖曰：“某自破虏将军重用到今，虽身受万剐，心亦无悔。”瑜拜谢曰：“君若肯行此计，则江东之万幸也！”盖曰：“虽死而不悔！”遂辞而出。 

　　次日大会，诸将列于帐下。瑜曰：“曹操百万之兵，连路三百里寨栅，非一日可破。吾粮草蓄积累年，诸将船上止许三个月粮食，准备御敌。”黄盖曰：“都督令关多少粮？”瑜曰：“只支三个月。”盖曰：“便支三十个月，也不济事！只依张昭之言，不如北面而降之。”瑜曰：“吾奉主命，妙算已定，若有再言降者，必斩！”盖又曰：“只宜降曹，免动刀兵。”瑜曰：“两军相敌，汝为先锋，安敢慢吾军心？不斩汝首，难以服众！”盖亦怒曰：“吾自随破虏将军，纵横东南，已历三世，那时岂有你来？”瑜大怒拍案，呼刀斧手把黄盖簇下。甘宁告曰：“黄盖乃东吴功臣，望乞恕之。”瑜叱曰：“汝何等人，焉敢乱言违吾法度！”喝左右乱棒打出。众官都跪下告曰：“黄盖之罪合诛。都督宽恕，权且寄罪。待破曹之后，问罪未迟。”众官苦告。瑜曰：“若不看众官面，决斩汝首！既犯吾令，难以全免。将盖杖一百，以正其罪！”打到五十，众官又告免。瑜大怒曰：“汝敢小觑我耶？且寄下五十杖，再有怠慢，二罪俱发！” 

　　当时打得黄盖皮开肉绽，众军扶到房内，晕绝数番，见者无不下泪。鲁肃回见孔明曰：“公瑾怒责黄盖，先生远来佳客，袖手旁观不救，何也？”孔明曰：“子敬何故欺我？”肃曰：“某与先生渡江以来，未尝相瞒，何出此言？”孔明曰：“子敬不知兵法。此是‘苦肉计’，吾岂劝耶？不用此计，何以瞒操？今必诈降，却教蔡中暗通消息。如见公瑾，切勿言亮知计。”肃回问瑜曰：“今日何故痛责黄盖？”瑜曰：“诸将怨否？”肃曰：“多有心中不平，不敢明言。”瑜曰：“孔明知否？”肃曰：“他言都督情薄。”瑜曰：“今番瞒过他矣。吾责黄盖，乃计也。令他诈降，方瞒曹操，就中用火攻，可决胜矣。”肃暗思孔明真神见。 

　　却说阚泽来看黄盖，盖令人请人，对面而坐。泽曰：“将军莫非与都督有仇否？”盖曰：“非也。某观军中，无人可结心腹。惟先生一人素存忠义，敢以心事告之。”泽曰：“公受责，莫非苦肉计否？”盖曰：“某在东吴三世，思无以报主恩，故献此计，以图曹贼。某骨肉如泥，亦无恨矣。”泽曰：“公之告我，莫非要某渡江献诈降书否？”盖曰：“然。实有此意，未知公肯行否？” 

　　●阚泽密献诈降书 

　　泽慨然应曰：“大丈夫处世，不能建功立业，千年万岁，真可羞也！既公覆拼一命而报东吴，某何惜蝼蚁之微生！”盖下床拜谢。泽曰：“事不宜缓，即当便行。”盖即写书，泽领了书，是夜扮一渔人，驾小舟望江北投降。 

　　江边哨军拿泽见操。【泽曰】：“东吴有机密事。”是夜，操在旱寨，军士报知，操令引入。阚泽礼毕，操曰：“闻汝乃东吴参谋，来此何干？”泽曰：“人言丞相求士如渴。今观此间，甚不相合。操曰：“吾与东吴旦夕交兵，汝私到此，如何不问？”泽曰：“吾友黄盖仕于东吴，已历三世。今被周瑜于军前痛打一百将危，抱怨恨气无所出，特告于我。我与黄盖生死之交，因其有求生之意，令泽密献降书，来投丞相，将东吴军器粮草献上。未知丞相肯容否？”操曰：“黄盖密地使先生来，降书何在？”泽取书献上。操拆开视之。书曰： 

　　东吴粮草官、先锋使黄盖泣血百拜，谨书献大丞相麾下：盖久仰盛德，末获瞻拜，每切山斗之想。虽受孙公厚恩，奈性质庸下，莫效劬劳。今丞相承君命，行征伐，四方无不听顺。东吴仅以六郡之兵，当百万之师，势如破竹，东吴将士，无论智愚，皆知众寡不敌。惟周瑜、鲁肃，偏怀已见，肆志横行。加之御众无法，自矜其能，无罪妄处之以刑，有功则因与以爵。其罹此暴虐之患，思为投生之计，特令心腹友人阚泽赍降书跪进。倘赐天生地容之量，盖即应天顺命，率众来归。交锋之日，愿为前部，少助犬马之劳，而报重生之德。军储等项，俱随船纳献。并不敢辄生疑心，谨此上书，乞赐台鉴。 

　　操看毕，大叫曰：“黄盖用苦肉计，令你下诈降书，就中取事，敢瞒吾耶！”叱令斩之。泽面不改色，仰天大笑。操曰：“吾参破你计斩你，何故哂笑？”泽曰：“吾不笑你，笑黄盖不识人耳。汝杀便杀，何必问耶！”操曰：“吾自幼读兵书，足知人奸处。你笑黄盖不识人，却要瞒我！”泽曰：“且说书内那句是奸处？”操曰：“我说破你脱空，交你死而无怨。你既是真心投降，如何不明写几日几时？有多少军粮，今书中语句不明，又无约期，却不是诈降，有何理说？”泽听罢，曰：“丞相自夸幼读兵书！可惜吾屈死汝手！”操曰：“何谓无学屈杀你？”泽曰：“汝不通书，不识紧慢，不知机密，不明道理，故知必败，安得有学！”操曰：“且放他免死，看他说我甚事不是。若说有理，别有议论。”泽曰：“汝无待宾之礼，因此言也。”操曰：“愿闻高论。”泽曰：“岂不闻‘背主作盗，安可期乎’？这何言语之道也？背主谋反之人，何约得日期；倘约来日，急下手不得，那里接应，必然泄漏。只是得便时即可行。”曹操是聪明的人，一点头便悟，下席伏罪曰：“适来操见事不明，冒犯尊颜，幸勿挂意。”泽曰：“吾与黄盖倾心来降，如孩童望父母，岂有诈乎！”操大喜曰：“二公能尽忠义，他日受爵，必在诸人之上。”泽曰：“某等非图富贵，惟顺天时。”操设宴待之。少刻，有人在操耳边私语。操曰：“将书来看。”那人以书奉上，操喜。阚泽暗思：“此人必是蔡和报黄盖受刑消息，操乃喜信事得实。”操曰：“烦先生再回江东，与黄盖约日，先通过江，吾以兵接应。”泽曰：“某离江东，不可复还。望丞相别差机密人去。”操曰：“若差他人去，事必漏泄。”泽再三推辞，恐操有疑，便曰：“若去，则不可久停，即当行矣。”操赐金珠，泽皆不受。 

　　辞操再下小船，飞奔江东来见黄盖，细说前事。盖曰：“非公能舌辩，吾枉受苦楚。”泽曰：“吾往甘宁营中，试蔡中、蔡和。”盖嘱泽曰：“善觑方便。”泽到甘宁营中，报知来历降曹进书报由，宁叹息不答。忽见蔡中、蔡和至，泽以目视宁，宁已会意。四人共议，宁曰：“吾今被周都督无意相待，羞见江左人矣。”泽曰：“彼只显他能，不以我等为念。”宁咬齿而不言。泽乃低头长叹。蔡中二人见泽、宁皆有反意，以言挑之曰：“二公何故烦恼？倘有不平之事……”泽曰：“吾等腹中之苦，你岂知也。”二蔡曰：“莫非欲背吴投曹也？”泽失色，起身拔剑曰：“事已败泄，不可留反臣也。欲杀二蔡，二蔡慌告曰：“二公勿忧。乞退左右，吾有心腹之事告知。某乃曹公使来诈降之人，二公若有顺心，吾当引进。宁曰：“若如此，乃天赐也！”二蔡曰：“吾已报知丞相矣。”宁曰：“大丈夫既遇明主，当竭力以事之。”蔡和发书报操。言：“甘宁同谋为内应。但看船头插青龙牙旗，即是粮草船也。”后人有诗曰： 

　　黄盖深知阚泽忠，故烦托献与曹公。 

　　数行降札过江去，百万雄师扫地空。 

　　假使周郎成大事，不教曹操逞英雄。 

　　鏖兵赤壁施谋略，致使谋臣第一功！ 

　　●庞统智进连环计 

　　操得二蔡书，狐疑未信。与众谋士商议曰：“甘宁被周瑜耻辱，愿为内应；前日黄盖被责，令阚泽献降书，吾心未信。谁敢去周瑜寨中打探消息？”蒋干曰：“前者江东不能成功，抱羞而回。今舍命再与丞相一往，如不成功，甘当斩首！”操大喜，令干渡江。 

　　却说庞统对周瑜说：“破曹用火。恐大江面上，余船四散，如何烧得？除非献连环计，交他自排定一处，然后可烧。只是曹操奸雄，如何去得？倘有人到，便可行计。”忽报蒋干至，瑜喜曰：“吾功在此人身上。”遂定计密使人分付，若蒋干来，如此行事。”先令人送庞统去寨后草庵中坐歇。瑜升帐，使人来请蒋干。干不见瑜来接，心中疑虑，来见周瑜。瑜作色曰：“子翼何故欺我太甚？”干笑曰：“吾与贤弟相知，何故言相欺也？”瑜曰：“你要说我，除非海枯石烂！前番痛饮一醉，留你共榻；你盗吾私书，不辞而去，报知曹操，杀了蔡瑁、张允，使吾大事不成，皆汝误也！蔡中、蔡和降吾，又来动说辞也！吾不看旧日之情，一刀两段！本待送你过江去，数日间要破曹也！待留你寨中，你必然漏泄军情。令左右送去寨后庵中安歇。待破了曹，送你过江未迟。”瑜遂入帐，不顾蒋干。 

　　左右送干至山后小庵中歇息，拨二人伏事。干在庵中忧闷，寝食不安。是夜月明，听得书声，行到山畔，见所茅屋内有灯光射出。见一人在灯下观书，干知必是异人，叩户请见，其人开门迎之。干乃问其姓名，其人曰：“姓庞，名统，字士元。”干曰：“莫非凤雏先生否？”统曰：“然。”干曰：“何居此庵？”统曰：“周瑜恃才自高，灭贤损德，故居在此。公何人也？”干曰：“吾乃蒋干。前者‘群英会’上已会相见，何故忘了？”统曰：“一向失忘，望乞恕罪。”请入草庵，共诉心腹之事。干曰：“先生之才，何所不至。如肯降曹，干当引进。”统曰：“恐操不用。”干曰：“吾以性命保之。”统曰：“公肯引荐，吾便当一行。”干与统寻路到船，连夜来到操寨。 

　　干将庞统事由禀知。操出营接入，分宾主而坐。统曰：“周瑜恃才罔众，不用良谋，众将皆有退意。统特来投丞相。”操信其言，坚意相待。操邀庞统去观寨栅。登高望之。统曰：“真将才也！”操曰：“先生勿隐，愿请教之。”统曰：“丞相寨栅，依山傍林，前后顾盼，出入有门，进退可通。虽孙武复生，亦不过此。此统非褒谄，此真心也。”操大喜，又引观水寨。统见向南分二十四座水门，皆是艨艟巨舰，列谀城廓，以小船往来，都有次第。统叹曰：“闻丞相用兵如神，今观所为，果不虚也！”指江南曰：“周郎！克期不活矣！”操曰：“望先生见教。”统曰：“以此论之，庞统不及。”操喜，同回帐中。 

　　待宴，共谈孙、吴兵法，统讲六韬三略，滔滔如水，操加敬相待。统乃佯醉而言曰：“请问军中有良医否？”操问：“何用？”统曰：“闻军多疾，须用治之。”此时操军不服水土，多生呕吐之疾，死者极多。操忽闻有此，如何不问。统曰：“兵法阵法件件皆是，可惜不全矣。”操再三请问，统曰：“我有一计，交大小军无疾，皆得安稳而取胜。”操又问之，统曰：“大江之中，潮升潮落，风浪不息；中原之人，不惯乘舟，致使生病。若以大船小船，各皆配合，或三十为一排，五十为一排，首尾用铁环连锁，上铺阔板，乘此船，任随风浪，潮水上下，军复何疾哉？”操谢曰：“非先生之良谋，安能破东吴耶！”统曰：“吾之浅见，丞相自裁之。”操喜，令军中铁匠日夜打造铁环大钉，锁住船只。诸军闻之，俱各大喜。静轩诗曰： 

　　赤壁鏖兵用火攻，一江波浪起烟中。 

　　若无庞统连环计，公瑾安能立大功。 

　　统曰：“某观江东英雄，多有怨恨周瑜。凭吾三寸舌，回说众将。先破周瑜，则刘备无用矣。”操曰：“先生果然能成大功，吾当奏封三公之职。”统曰：“非慕富贵，但救万民。如丞相破吴，不可伤民。”操曰：“吾替天行道，并无杀害人民！”统拜求榜文以安宗族。操曰：“先生家属，见居何处？”统曰：“只在江左。若得此榜，以保全族。”操命写榜文押行。统谢，辞别而去。曰：“可速进兵，休等周瑜知觉。”操喜允诺。 

　　统至江边，正欲上船，忽见一人，布袍道冠，一手扭住统曰：“你好大胆！黄盖用苦肉计，阚泽献诈降书，你又进献连环策：你们都出毒手，只瞒得曹公，敢来瞒我！”统唬得魂飞魄散。忙问曰：“汝何人也？”其人答曰：“吾乃徐庶也。” 

　　●曹孟德横槊赋诗 

　　庞统回顾无人，乃与徐庶曰：“可惜江东八十一州百姓，皆是你送了！”庶曰：“此间八十三万性命，如何解救？”统曰：“吾若怕死，不来江北！”庶曰：“某感刘皇叔之恩，未曾补报。操送吾老母，吾终身不设一谋。安肯破你良策？只是吾随军在此，南军一到，玉石不分，岂能逃命乎？当救我脱我身之计，我即掩口远避。望先生教之。”统在徐庶耳边略说几句，庶拜谢曰：“吾平生所许玄德，伏龙、凤雏，得一可安天下，以此论之，不虚言也。”统曰：“事不宜迟，君当速行。”各辞而别。统上船回报周瑜。 

　　却说徐庶当夜密使人去各寨中暗布谣言。次日，各寨中三三两两，交头接耳而言。少刻，人来报曹操，说：“西凉马超、韩遂犯潼关。”操大惊，聚众商议。操曰：“吾自领军南征，所忧者惟马超、韩遂耳。今军谣言，未知虚实，实不可不防。谁可代吾一往？”庶曰：“蒙丞相收录重用，恨无寸功。愿领三千军，往散关把住，决不违误。”操喜曰：“若得元直一行，吾无忧矣！且散关之上原有兵守。你领三千步军，令臧霸为先锋。”庶拜辞，与臧霸同行。此是庞统救徐庶之计。诗曰： 

　　曹操南征日夜忧，马超韩遂起戈矛。 

　　凤雏一语交徐庶，正似鳌鱼脱钓钩。 

　　操上马来看沿江旱寨，次看水寨。乘大船于中央，上建“帅”字旗号，两边皆列水军，船上埋伏弓手。时建安十三年冬十一月，天晴浪静，操令设宴于大船之上，宴赏诸将。饮至天晚，月明如昼。远望长江一带，如横素练。操坐大船之上，左右侍卫者皆锦衣绣袄，荷戈执戟。文武官各依次序而坐。操心暗喜，曰：“吾自起义兵以来，与国家去凶除暴，誓愿扫清四方，但未得者，江南也。吾今有雄师百万，更有诸公助力，何患功业不成！收伏江南之后，永无事矣，与诸公共享富贵，以乐太平。”文武谢曰：“但愿早奏凯歌！终身皆赖主公之泽。”操大喜，命左右行酒。饮至半夜，操曰：“周瑜、鲁肃，不识天时！幸有归顺之人，为彼腹心之患，此天助吾成功也！”荀攸曰：“丞相此言，恐有泄漏。”操指夏口曰：“刘备、诸葛不度蝼蚁之力，欲撼吾泰山之众。早晚必擒之。吾今年五十四岁，如得江南，必有所喜。昔日乔公与吾至契，将二女以侍吾。吾视之，皆有国色，不料被孙权（策）、周瑜所娶。吾新构铜雀台于漳水之上，若得江南，置酒共二乔于台上，以足吾平生之愿。”后来杜牧有诗曰： 

　　折戟沉沙铁未消，自将磨洗认前朝。 

　　东风不与周郎便，铜雀春深锁二乔。 

　　操忽闻群鸦之声，望南飞去，操问曰：“此鸦缘何夜鸣？”左右答曰：“鸦见月明，将谓天晓，离树而鸣。”操然其言。令取槊立于船头之上，取酒奠于江中，满饮三爵，与诸将曰：“吾提此槊，破黄巾、擒吕布、灭袁术、收袁绍，深人塞北，直抵辽东，纵横天下，真乃大丈夫之志也！自当作歌，汝等和之。”歌曰：对酒当歌，人生几何！譬如朝露，去日无多。慨当以慷，忧虑难忘。何以解忧，惟有杜康。悠悠我心，呦呦鹿鸣，食野之萍。我有嘉宾，皎如明月，何时可辍？忧从中来，不可断绝！越陌度阡，枉用相随。契阔谈燕，心念旧恩。月明星稀，乌鹊南飞。绕树三匝，无枝可栖，山不厌高，水不厌深。恩威果怀，天下归心。 

　　歌罢，众官和之。扬州刺史刘馥进曰：“大军相敌之际，将士用命之时，丞相何出此不利之言？”操曰：“何为不利？”馥曰：“丞相歌‘月明星稀，乌鹊南飞。绕树三匝，无枝可栖。’此大不利之言。”操怒曰：“汝敢败吾兴也！”手起一槊，刺死刘馥。遂罢宴。次日操酒醒，懊恨不及。刘馥子刘清告请父尸归葬。操泣曰：“吾昨日酒醉，误伤汝父，悔之无及。”遂给金帛与清领柩归葬。 

　　●曹操三江调水军 

　　操升帐。毛玠、于禁曰：“大小船只，旌旗战具，一一完备。请丞相克日进兵。”操至水寨坐定，诸将听令，各守队伍，伺候进兵。水军中黄旗毛玠、于禁，水军前红旗张郃，水军后皂旗吕虔，水军左青旗文聘，水军右白旗李通。马步前军红旗徐晃，马步后军皂旗李典，马步左军青旗乐进，马步右军白旗夏侯渊。水陆都督：夏侯惇、曹洪。护卫往来监战使：张辽、许褚。其余众将，各依队伍。操令各战船分门而出，于三江水面乘驾。是日西北风骤起，各船举棹而出，拽起风帆，冲波激浪，稳如平地。北军在舡上，跳跃轮枪使刀。操观之大喜，以为取胜之法。前后左右旗幡不杂。又有巡船三十余只，往来催督。操立在将台上，观看调拨，各依次序回寨。寨有二十四门，尽是战船，艨艟周围环绕。 

　　操赏劳兵将，与谋士曰：“若非天命助吾，得凤雏之妙计，今果然渡江如登平地之稳。吾到南岸，人马一跃而上。”程昱曰：“船皆连锁，虽是平稳，恐防火攻，难以回避。”操笑曰：“仲德虽有远虑之谋，可惜不知用兵之妙。”荀攸曰：“仲德之言甚与吾合。丞相何谓不知用兵之妙？”操曰：“夫为大将者，先明天时，次察地理，然后依法用兵，多胜少败。何况无算乎？方今隆冬之际，只有西北风，哪有东南风？吾屯于西北之方，他兵皆在东南，若用火攻，必自烧也，吾何惧哉？若是十月小春之时，怎敢不提防？”诸将拜伏曰：“丞相包罗天地，岂等闲之所及哉！” 

　　操与诸将曰：“青、徐、燕、代之众，不谙乘舟。今非此计，安能涉大江之险！”班部中二将出曰：“小将虽幽、燕之人，素未乘船，愿领哨船二十只，直至江南，先夺旗鼓船只而回，以示北军亦能乘船。”操视之，乃袁绍手下旧日降将张南、焦触。操曰：“汝等生长北方，恐乘船不稳。江南之兵水战惯熟。勿以性命为儿戏。”焦、张大叫曰：“如若不胜，甘当军法！”操曰：“吾拨二十只船与汝，又差五百壮军相助，令文聘引三十只哨船，接应你回。”焦、张二人欣喜而退。次日，四更造饭，五更结束。早听得水寨中鼓响，皆出寨门，长江一带，青、红二旗交错。焦、张二将引二十只船，望江南进发。 

　　南岸听得鼓响，报入中军：“操兵杀来。”周瑜往山顶观之，见小船冲波而来。瑜问谁敢去敌。韩当、周泰应曰：“等当先破敌。”周瑜大喜，交传令各寨严守，不可轻动。韩当、周泰各引哨船五只：分左右而出。 

　　焦触、张南凭—勇力，驾船杀进。韩当手挺长枪，立于船头。焦触船先到，令军乱箭射之，与韩当船头相抵。当用牌遮隔，触挺长枪与韩当交锋。当手起一枪，刺触落水。其船急回，隔斜里周泰船出，张南挺枪于船头交锋，两边弓矢乱射。周泰一臂挽牌，一手提刀，两船相离七八尺，泰即非（飞）身一跃，直跃过张南船，手起刀落，砍张南于水中，乱杀驾舟军士。韩当船齐到，十只船尽皆赶败走船于半江之中，与文聘船相迎。两边摆定船只厮杀。 

　　却说周瑜立于山顶，与谋士遥望江北水面，艨艟战船，排合江上，旗帜号带；皆有次序；回看文聘与韩当、周泰截江相持。文聘与韩当、周泰尽力而战，文聘抵敌不住而走，韩当、周泰催船赶。周瑜恐深入重地，便将白旗招飐，令众鸣金。韩当、周泰遂挥棹而回。文聘回报焦触、张南已被南将所杀。操亦悒怏不已，却收军回寨。周瑜于山顶看隔江战船；尽入水寨。周瑜观之，顾与众谋士曰：“江北船只如芦苇之密，兼操有智谋之将，何计以破之？”众未及对，忽然见操军寨中一风吹折中央黄旗，随入江中。瑜见笑曰：“未及破曹；先有警报耳！”操军见中央旗折；各有惊忽之意，操下令云：“惑众者斩！”由是军心方定。周瑜正观之际，忽狂风大作，下观江水，奔涛拍岸。一阵风过，刮旗角拂于周瑜脸上。瑜猛然想起一事上心，大叫一声，往后便倒，口吐鲜血。诸将大惊，急急救时，不省人事。扶持下山，归到寨中。未知性命如何？



　　●七星坛诸葛祭风 

　　却说周瑜猝然得病回帐，诸【将】都来动问，不知其意，众将曰：“曹操百万之众，虎视江东。不意都督如此，倘曹兵一至，如之奈何？”急差人申报吴侯知会。 

　　子敬心中疑惑不定，来见孔明，言瑜有疾之事。孔明曰：“公瑾之病，我已知之。”子敬曰：“公瑾病不起，此曹操之福，东吴之祸！”孔明曰：“公瑾之病，亮能医治即痊。”子敬曰：“如此，则国家万幸！”即请孔明同去探病。肃先入见，周瑜卧于榻上。肃问病毕，乃对瑜曰：“适间到孔明处，言都督染病，他知病根源，欲求医治，见在帐外。”瑜命请入。孔明入见曰：“数日未面钧颜，何期贵体不安？”瑜闻之，乃佯作呻吟之声。孔明以言挑之曰：“都督心中自觉烦积，必须用凉药以解之。但须先理其气；气若顺，则一呼一吸之间，自然痊也。”瑜料孔明已知其意，亦以言挑之曰：“欲得气顺当用何药？”孔明笑曰：“亮有一方，能令气顺。”瑜曰：“请先生教之。”孔明令取纸笔，密书十六字： 

　　欲破曹公，须用火攻；万事俱备，只欠东风。 

　　递与瑜曰：“都督病根在内。”瑜看大惊，暗思：孔明真神人也！知吾心事！”只得以实告曰：“先生已知病源，如何可治？事在危急，望赐求之。”孔明曰：“亮虽不才，曾遇异人，传授《八门遁甲天书》，上能呼风唤雨，役鬼驱神；中能布阵排兵，安民定国；下可移吉避凶，潜身远害。都督若要东南风，可去南屏山建筑‘七星台’：高九尺，作三层，用一百二十人，手执旗幡围绕。亮于上作法，借三日三夜东南风，来助都督。”瑜大喜曰：“休道三日三夜，只得一日一夜顺风，大事可成。只是事在目前，不可迟缓。”孔明曰：“十一月二十日甲子祭风，至二十二日丙寅风息。”周瑜大喜，依令而行，筑台祭风。孔明曰：“都督只顾调兵，休误日期。” 

　　遂与子敬上马，至南屏山相度地势，令军士筑坛。方圆二十四丈，每一层高三尺。三层共九尺。一层插二十八宿旗：东青旗七面，按角、亢、氐、房；心、尾、箕，布青龙之形；北皂旗七面，按斗、牛、女、虚、危、室、壁，布玄武之形；西白旗七面，按奎、娄、胃、昴、毕、觜、参，布白虎之形；南红旗七面，按井、鬼、柳、星、张、昱（翼）、轸，布朱雀之形。第二层，周围插黄旗六十四面，上按六十四卦，分方位而立。上一层用四人，各人戴束发冠，穿皂罗袍，风衣博带，朱履方裙。前左一人，手执长竿，尖上用鸡羽为葆，以招风信；右一人，手执长竿，竿上系七星号带，以表风色；后左一人，捧剑；右一人，捧香。坛上二十四人，俱各执旗幢幡盖，摆列齐备，专等孔明登坛作法。十一月二十日，孔明斋戒沐浴，身披道衣，散发跣足，来到坛前，分付子敬曰：“汝去军中相助公瑾调兵，但看东南风一起，即便进兵。”子敬去讫，孔明分付守坛将士：“不许擅离方位，不许交头接耳，不许失口乱言。如违者斩！”孔明缓步登坛，观见方位已定，焚香于炉，贮水于盆，仰天暗祷。下坛于帐中，令军士更替吃饭。是日上坛三番，下坛三次，不见风起。 

　　周瑜与子敬、程普等在帐中伺侯，只等东风起，报知吴侯接应。令黄盖已备大船二十只，船内皆是乾柴，灌以鱼油，上铺硫黄焰硝引火之物，用青布盖。船头上插青龙牙旗，船尾各系走舸。又选二百精锐水手，在帐下听侯，只等周瑜号令。此时甘宁、阚泽与蔡中、蔡和在水寨饮酒，不放一卒登岸；周围是吴兵把得水泄不通，只等帐上号令。周瑜在帐中商议，探卒报曰：“吴侯船只已离营八十里，只等都督进兵。”瑜令子敬遍告各船将士：“准备军器帆桨等件，不可有误。瑜对子敬曰：“孔明之言谬矣。隆冬之时，安有东风？” 

　　将近二更，忽见东风起，瑜出帐视之，曰：“孔明能夺天地造化之功，果有祈风祷雨之术！若留之，乃东吴大患也！必杀之，免有后日之忧。”令丁奉、徐盛引军二百，用船一只，一百人跟徐盛从江里去，一百人跟丁奉旱路去。如到南屏山七星台上，拿住诸葛，碎尸万段，将头请功。”二将领令前到南屏山，两路来杀孔明。有诗为证： 

　　七星坛上正严凝，剑击东风顷刻兴。 

　　万里云烟皆动荡，三江波浪尽掀腾。 

　　还乡解使高皇咏，得道领教列子登。 

　　当日孔明施妙术，致令公瑾显才能。 

　　又诗赞： 

　　东风一夜起江澜，百万曹兵尽胆寒。 

　　诸葛身亡千载后，再无人上七星坛。 

　　徐盛、丁奉走到坛上，不见孔明。执旗军士曰：“军师恰才下坛去了。”徐盛走到江边，小卒报曰：“昨晚一只快船泊在江边。见披发先生下船，那舡便开望上水去了。”丁奉、徐盛水陆两路追赶。遥望前船不远，徐盛船头大叫：“军师休去！都督有请！”只见孔明立在船尾，笑曰：“拜上都督，好生用兵。我暂回夏口，异日再会。”静轩诗曰： 

　　一火能烧百万兵，东风才起便逃生。 

　　周郎空用妨贤计，妙算安能及孔明。 

　　徐盛曰：“请军师回去，有紧要话说。”孔明曰：“吾已料定都督不能容贤，必来杀我，早令子龙在此等候多时。将军休赶！”徐盛见孔明船无篷，只顾赶来。赵云搭箭，立于船尾，大呼曰：“吾奉主命，来接军师。本待射死你，今破曹用人之际，免伤你命！”言讫，一箭射断拽篷脚索，其船便横。赵云、孔明顺风而去。岸上丁奉忙呼徐盛船近岸，曰：“孔明神机妙算，人不可及。更兼赵云万夫不当之勇。”二人回见周瑜，说孔明预先约赵云在江口迎接去了。周瑜大惊曰：“此人如此，使吾日夜不安！不如与曹操连和，共擒诸葛，以绝后患。” 

　　●周公瑾赤壁鏖兵 

　　鲁肃曰：“岂以小失而废大事？曹操甚于刘备十倍，若不先除，丧无日矣。破操之后，除备不难。”周瑜从肃之言，唤诸将听令，唤甘宁：“带蔡中并降卒沿江而进，只打北兵旗号，直取乌林地面，正当操屯粮之所，深入军中，举火为号。可留蔡和一人，我有用处。”甘宁领计去了。次唤太史慈：“领三千兵，直抵黄河（州）地界，截断曹操合淝接应之兵，使操望火为号；尽看红旗，。便是吴兵。”三唤吕蒙：“引三千军，往乌林接应甘宁，烧操寨栅。”四唤凌统：“引三千军，直接夷陵境，只看乌林火起，以兵应之。”五唤董袭：“引三千军，直取汉阳，杀奔曹操寨中。”六唤潘璋：“引三【千】军，尽打白旗，随后汉阳接应。”六队战船，各分去了。却令黄盖令小卒递书报知曹操：今夜三更，看船头插青龙牙旗，即是进粮船。黄盖安排火船，背后发四队战船，以作接应：一队韩当，二队周泰，三队蒋钦，四队陈武。各引战船三百只，前面摆开火船二十只压队。周瑜、程普在艨艟上监战，左有徐盛，右有丁奉，只留鲁肃、阚泽；庞统及众谋士守营。 

　　孙权差陆逊为先锋，直【抵】蕲、黄地面进兵，权自为后应。周瑜调度整兵有法，程普深服。瑜又令人西山放号炮。 

　　却说玄德在夏口城上，望见一簇船回，乃是刘琦来探消息。忽报孔明船到，玄德同刘琦迎接入城。玄德大喜，拜见礼毕，孔明问：“军马器械准备否？”玄德曰：“收拾已久，只等军师调用。”孔明令赵云：“引三千军渡江，径取乌林小路，芦林深处埋伏。今夜四更后，曹操必然走来。等他军马过半，就中间放起火来。必获全胜。”云曰：“乌林有两条路，一路通南郡，一路通荆州，不知从那条路来？”孔明曰：“南郡势逼，操不敢往；必来荆州，回许昌。”云领计去了。又唤张飞：“引三千军，截断夷陵葫芦口埋伏。操不敢走南夷陵，只走北夷陵。来日经过，必然埋锅造饭。只看烟起，便山边放火，杀出捉操。”张飞领计去了。孔明令糜竺、糜芳、刘封引军各驾船只，巡江剿捕败军，夺取兵器旗鼓。三人领计去了。孔明与刘琦曰：“武昌一望之地，尤为紧要。公子率领所部之兵于岸口。操兵一败，必有逃来者，就而擒之，不可离城。”刘琦去了。孔明与玄德曰：“主公可于樊口屯兵，凭高而望，坐看今夜周郎成大功也。” 

　　止有云长在侧，孔明全然不睬。云长忍怒不住，厉声曰：“关羽自从兄长出征，许多年未尝相离。今日逢大敌，全然不用，此是何意？”孔明笑曰：“云长勿怪。亮本欲烦足下把一处紧要隘口，争奈有些违碍。”云长曰：“有何所碍？愿请教之。”孔明曰：“昔日曹操待足下甚厚，誓以报之。今操兵败，必走华容，若令足下去时，必然放走，因此不敢相烦。”云长曰：“当初曹操果是重待羽，羽曾解白马之危，斩颜良、文丑，报恩多矣。今日遇见，岂能放免！倘若不遵，甘立令状，以正军法。只恐操不从那一路来，怎生奈何？”孔明曰：“我亦与军令状。操不来，我罪如你。”玄德大喜。孔明曰：“云长可从华容小路高山之上，堆积干柴，放一把烟，引操来。”云长曰：“操望见‘知有埋伏；如何肯来？”孔明曰：“岂不知兵法有云‘实实虚虚’之论。操虽善用兵，只此可以瞒过他。他见烟起，以为虚张声势，必然投这条路来。将军勿得容情。”云长领计，引关平、周仓五百校刀手，投华容去了。玄德与孔明曰：“云长义气深重，若操果投华容道，只恐放他。”孔明曰：“亮夜观乾象，曹操未合身亡。留这恩义，与云长补报。”玄德曰：“先生妙算，世之罕有！”孔明曰：“来日大雨之后，曹操必走华容。我今与主公往樊口，看周瑜破曹。”令孙乾、简雍守城。 

　　曹操在大营，只等黄盖消息。当日东南风起，程昱入见操曰：“今日东南风起，甚是不祥，望丞相卜之。”操笑曰：“将至一阳来复之时，安得无东南风？何足为怪！”军士忽报江东一只小舡来，说有黄盖密书，操急唤入，呈上书云：“周瑜关防甚紧，因此无计脱身。今才得鄱阳新运到粮草，已装载了。蒙周瑜差遣巡哨，乘此方便。必先杀江东名将，献首来降。必是今晚二更，看船上插青龙牙旗，即盖粮船。”操大喜，与众将来水寨中大船上，眺望黄盖船到。 

　　周瑜候至天晚，令军士绑了蔡和，瑜笑曰：“汝是何人，敢来诈降！吾今要汝作礼物祭旗！”蔡和大叫曰：“阚泽、甘宁亦同谋！”瑜曰：“皆吾之计。”捉至江边皂旗之下，奠酒烧纸，一刀斩蔡和，用血祭旗毕。黄盖在第二只大船上，披掩心甲，手持利刃，旗上大书：先锋黄盖”，驾一舟，顺风望赤壁进发。江风大作，波浪汹涌。操在船上遥望隔江，迎风大笑。忽军士报：“江南一簇使帆幔顺风来。”操凭高望之。报称皆插青龙牙旗，上写“先锋黄盖”。’操笑曰：“黄盖来降，天助我也。”其船渐近。程昱看了告操曰：“来船必诈，休交近寨。”操曰：“何以知之？”昱曰：“粮在船中，重而必稳；今观来船，轻而且浮。更兼今夜东风紧，倘若有诈，何以当之？”操曰：“谁去止之？”文聘应声立在船上，大叫：“丞相有令，南船且休近寨，就江心停住。”黄盖齐叫：“下手！”弓弦一响，射中文聘左臂，倒在船中。船近操寨，隔二里水面，黄盖用旗一招，前船一齐发火。火趁风威，船如箭发，烟焰涨天。二十只火船撞入操水寨，所撞之船，尽皆钉住。隔岸炮响，四下火船齐到，但见三江水面，火逐风飞。 

　　曹操回观全（船）上几处火起。黄盖跳在小舡上，引数人驾舟，来寻曹操。操见火大，跳上岸口，张辽驾一小舟，扶操下船，飞奔岸口。黄盖见穿红袍者下船，料是曹操，脚踏船头，手执利刃，大叫：“曹贼休走！被张辽一箭射中黄盖肩窝，翻身下水。张辽救操寻着马走时，满江火滚，喊声震天，左边韩当、蒋钦两路从赤壁西杀来，周泰、陈武从赤壁东杀来，正中周瑜、程普、徐盛、丁奉大队船只都到。此是三江水战，赤壁鏖兵。着枪中箭、火焚溺水死者无数。有诗为证： 

　　浩浩长江风浪生，当年赤壁夜交兵。 

　　孤忠若不因黄盖，妙用安能识孔明？ 

　　战舰艨艟乘烈焰，征船铁甲陷连营。 

　　二乔稳坐东吴地，留得周郎万古名！ 

　　又静轩诗曰： 

　　山高月小水漫漫，追忆前朝暗惨伤。 

　　南军无心迎魏武，东风有意助周郎。 

　　火延战舰旌旗赤，烟漫长江草木黄。 

　　城郭不殊人物异，萧条光景几斜阳。 

　　●曹操败走华容道 

　　韩当冒烟突火来攻水寨，军士报曰：“后梢舵上有人高叫将军表字。”韩当听知：“此必黄盖也！”急救上船咬出箭杆，箭头陷在肉内。用刀割（剜）出箭头，扯旗束之，脱去湿衣，将自己战袍与盖穿上，令别船送回寨调理。甘宁令蔡中引入曹寨深处，将蔡中杀之，就草上放起火来。吕蒙望见军中火起，亦放火接应甘宁。潘璋、董袭分头放火，四下喊声大震。张辽保曹操引百余骑，在火林中夺路杀出，正遇毛玠救文聘引十数骑至。操令作一处寻路。张辽曰：“只有乌林地面空阔可走。”操曰：“就走乌林”。背后吕蒙大叫：“曹贼休走！”操引军前行，令张辽断后敌吕蒙。忽前面凌统引军从山峪杀出，前后掩杀。操正慌间得徐晃引军来杀开路走。背后吕蒙、凌统赶来，张辽、徐晃保操南走。又得张觊、马延引三千军来，操令二将屯扎山坡前救应。当夜火光满天，操催军先走。 

　　行不二十里，甘宁赶来，马延、张觊被宁斩之。操知大惊，望西逃生。操见张郃，令郃断后。 

　　操纵辔加鞭，走至五更，望见火光渐远，操心方定，问曰：“此是何处？”卒答曰：“此是乌林宜都之地。”操见树木丛杂，山川险峻，仰天大笑。诸将问曰：“丞相何故大笑？”操曰：“笑周瑜无谋，孔明少智。若是吾用兵，预先在此埋伏，如之奈何？”言未了，一声鼓响，火光连天，一彪军杀出，大叫：“常山赵子龙在此等候！”操令徐晃、张郃双敌子龙数十合，操冒火而走。 

　　天色微明，黑烟罩地，东南风尚未息。又值大雨骤下，操引军冒雨而行，湿透衣甲。至辰巳二时，风息雨止，众军皆饥。操令军士往村中打掳粮食，寻火造饭。只见山后许褚、李典、保众谋士引百余骑到。操大喜，令军士粮米装于马上。人报：“一边是南夷陵大路，一边是北夷陵小路。”操问：“那里通南路江陵？”卒曰：“南夷陵过葫芦口去最便。”操交走南夷陵。行至葫芦口，军士饥馁，行不上。操令前军暂住，将粮米就山边干处埋锅造饭，军皆割马肉烧吃。尽皆脱去湿衣，于日中晒，马皆卸鞍。操坐于疏林之下，仰面大笑。诸将问曰：“适间丞相大笑周瑜、诸葛，惹出赵云。如今又笑，何也？”操曰：“吾笑瑜、亮虽有才，智不足耳。若我用兵，这里埋伏一军在此，纵然逃得性命，难免重伤。吾故笑之。”说未了，前后一齐发喊。操等弃甲上马，多有不及收马者。忽山口火起，张飞横矛杀出。诸军见了心胆皆裂。许褚骑无鞍马来迎，张辽、张郃三人战飞。操先退走，诸将各自逃生，张飞从后追来。操回顾众将，多有带伤者。 

　　操问曰：“前面有两条路，皆通何处？”军士曰：“两路皆通南郡。”操问：“何路更近？”军士曰：“小路近五十里；只是地狭，路险难行。”操令人上山望之，回报曰：“小路有数处烟起，大路并无动静。”操令走华容道小路。诸将曰：“烟火起处，恐有伏兵，何故倒走小路？”操曰：“岂不闻兵法云：‘虚则实而实则虚。’诸葛多谋，故使数人于山僻烧烟，令我军不敢往小路，却伏兵在大路。吾已料定，因此却走小路。”诸将曰：“丞相妙算，人不可及。”勒兵走华容回荆州。 

　　●关云长义释曹操 

　　此时人皆饥倒，马皆走乏。焦头烂额者扶策而行，中箭着枪者相扶而走。衣甲个个不全，旌旗纷纷不整。大半鞍马衣服尽弃，正值隆冬，寒苦不可言。前军行不十里，操问如何军马不进。军士回报曰：“前面山僻小路，早晨下雨，堑坑内水积不流，泥陷马蹄，不能前进。”操怒曰：“军有先锋，逢山开路，遇水安桥，岂有不堪行之理！”即传令，老弱中伤者在后行，强壮者都要砍柴，搬运木植，填平坑坎而行，操恐后军追来，令张辽、许褚、徐晃引百余骑执刀在手，行慢者斩。饥倒地者，操令人马践踏而过，死者无数，号哭而行。操怒曰：“死生有命，何哭之有？再哭者，斩！”华容道止三停人马，一停落后，一停填坑堑，一停跟随曹操。过此险路稍平，操回头看，止有三四百骑后随，并无衣袍铠甲。众将曰：“马皆困乏，少歇片时。”操曰：“赶到荆州将息末迟。”又行数里，操笑曰：“人言诸葛、周瑜足智多谋，料他无能为也。今此一败，是吾欺敌太过。若就此处伏一枝兵杀出，吾等束手就缚。” 

　　言未了，一声鼓响，五百刀手摆开，云长截住去路。操军见了，亡魂丧胆，操怒曰：“伏兵在此，决一死战！”众将曰：“人须不怯，马力乏矣，战则必死！”程昱曰：“某知云长傲上而不傲下，欺强而不凌弱；人有患，必须救之，仁义播于天下。丞相昔日曾有恩在彼处，丞相以善言告之，必脱此难。”操勒马向前，与云长曰：“将军别来无恙？”云长欠身答曰：“关某奉诸葛军师将令，等侯丞相多时。”操曰：“操败势危，到此无路，望君侯念昔日之言为重。”云长答曰：“昔日某受丞相厚思，曾斩颜良、文丑，解白马之危以报之。今日奉主令，岂敢徇私乎？”操曰：“将军五关斩将之时，还能记否？古之人大丈夫处世，当以仁义为重。将军深明《春秋》，岂不知庾公之斯追子濯孺子乎？”云长听罢，低头不语。曹操引此故事，云长乃重义之人，又见曹军众皆垂泪，云长思旧日受他之恩，今岂不动心？把马头勒回，把曹军尽放过去。操见云长众军摆开。众将一齐拥护曹操过去。云长喝一声，后军下马拜哭于地。云长亦不忍杀之，正犹豫中，张辽骤马而至。云长见了，又动故旧之心，大喝一声：“走！”并皆放了。史官有诗赞曰： 

　　彻胆长存义，忠心立报功。 

　　威风吞日月，名誉震乾坤。 

　　忠勇高三国，英雄陷七屯。 

　　至今千载后，军旅拜英魂。 

　　曹操脱华容之难，行出谷口，止有三十七骑。南郡曹仁引军来接，操曰：“险些与你不相见矣！”仁接入城。须臾，张辽也到，言云长之德。陆续败军众将皆到。操点将校，死亡中伤极多，操令将息。坐至半夜，仰面大哭。众将曰：“丞相于虎穴中逃难，全无惧怯；今到南郡，人马得食，整顿军将，再去复仇，何故大哭？”操曰：“孤哭郭嘉耳。”众将曰：“郭嘉已死，丞相哭之，何意？”操曰：“若郭奉孝在，不致孤有此大患！”遂捶胸哭曰：“哀哉奉孝！惜哉奉孝！”众皆默然。史官诗曰： 

　　纬地经天实可夸，少年才学冠中华。 

　　曹瞒深识真梁栋，兵败犹然羡郭嘉。 

　　次日，操唤曹仁曰：“吾今且回许昌，再来复仇。汝可保守南郡，坚闭休出。他兵攻打，吾有一计，密封在此，非急休开；开则依计用之，百发百中，使东吴不敢正视。荆州原降文官带回许昌升用。”仁问：“合淝、襄阳，谁可守之？”操曰：“汝领夏侯惇守荆州、襄阳，令张辽为主将，乐进、李典为副将守合淝，此地乃紧要之所，务宜存细。”令曹洪把守夷陵，为南郡之势，以防周瑜。操分拨了，引七百余众回许昌。 

　　却说玄德诸将夺得马匹器械粮草，回夏口请功。云长不获一骑，尽皆放了，回见玄德。孔明正在厅上作贺，忽报云长至。孔明忙离席，执杯相迎曰：“且喜将军建盖世之功，与天下人除其大害，合当庆贺！”云长默言。孔明曰：“莫非将军见怪不曾远接？”云长曰：“羽来请死。”孔明曰：“莫非曹操不曾投华容道否？”云长曰：“曹操果来。羽念旧恩，放脱去了。”孔明曰：“已拿甚将？”云长曰：“皆不曾拿。”孔明曰：“此是云长故意放了。昔日汉高祖斩丁公、封雍齿，所以正军法也。王法乃国之典刑，岂容人情哉！既已立下令状，罪不能免，推出斩之，以正军法！”玄德苦告曰：“吾兄弟三人桃园结义，誓同生死。今日犯法，虽当死罪，奈何违却前盟，岂忍独死？望权宥释，他日以功赎之。”众将再三哀告，孔明方免。〖却说〗 

　　●周瑜南郡战曹仁 

　　周瑜收军，点将论功，申呈吴侯，俱各升赏毕。瑜与鲁肃、程普商议进兵攻南郡及玄德之事。忽报：“玄德使孙乾来贺。”瑜唤乾入，礼毕，献上礼物。瑜曰：“玄德在何处？”孙乾曰：“今屯兵油江口。”瑜慌曰：“孔明在否？”’乾曰：“敢是在彼。”瑜曰：“汝且先回，我亲自来谢。”乾辞回。肃谓瑜曰：“适间都督如何失惊？”瑜曰：“刘备屯兵江口，必有取南郡之意。我等费多少心力，用了许多钱粮，害了许多生灵，彼怀不仁，去取南郡。”肃曰：“何计退之？”瑜曰：“我亲去和他商议。若应得本分，我去取南郡；如意不善，先结果刘备！”肃曰：“某愿同往。”遂引三千兵，投油江口来。 

　　孙乾回见玄德，说周瑜亲自来相谢。玄德问孔明：“来意若何？”孔明笑曰：“止为南郡而来。”玄德曰：“若提起，如何答应？”孔明嘱付：“如此应答。”玄德会意。孔明于江口摆开战船。人报周瑜到了，孔明令赵云引数百骑来接。瑜见军势雄壮，心甚不安。行至辕门，玄德、孔明接入，礼毕，分宾而坐。玄德举酒相贺鏖兵之功。酒行数巡，瑜曰：“使君移兵于此地，莫非有意取南郡乎？”玄德曰：“闻都督取南郡，故来相助。若都督不取，备代取之。”瑜笑曰：“南郡在掌中，如何不取？”玄德曰：“曹操北归，令曹仁守南郡，必有奇计。但恐不能取耳。”瑜曰：“待我取不得时，任公去取。”玄德曰：“子敬、孔明在此为证，都督休得反复。”瑜曰：“大丈夫一言既出，驷马难追，何悔之有！”孔明曰：“都督之言甚是公论。古云：‘天下，非一人之天下，乃天下人之天下。’任都督去取，如取不得，主公取之。”瑜辞别而去。 

　　玄德问孔明曰：“先生教我如此回话，未当。今孤穷一身，四海无置足之地，若得南郡，权且容身。今又教周瑜去取，我何所归？”孔明笑曰：“当初劝主公取荆州，不听，今日却来想也？不须主公忧虑。只顾看周瑜去厮杀，早晚交主公在南郡城中高坐不误。”玄德大喜，在江口屯住，按兵不动。 

　　周瑜回寨，鲁肃问曰：“都督如何许玄德取城？”瑜曰：“吾弹指可得南郡，落得虚做人情与他。”即令蒋钦为先锋，徐盛、丁奉为副将，拨五千精兵，先渡江，吾随后应之。” 

　　曹仁在南郡，分付曹洪守夷陵，以为犄角之势，深沟高垒，坚守不出。人报吴兵渡江，必须迎战。仁曰：“坚守勿出为上。”骁将牛金曰：“吴兵临城，不出迎战，是怯也。愿借五百兵，吾出决一死战！”仁从之，令牛金出敌，正遇丁奉，约战五十合，丁奉败走，牛金引军赶入阵去。被蒋钦围住，牛金左冲右突，不能得出。曹仁城上望见，欲自出救。长史陈矫谏曰：“丞相以大事托将军，牛金恃勇，妄自出战，以致如此。将军不可轻出救之。”仁曰：“非也。若牛金有失，则南郡不可保也。”遂上马，引三千军出城杀人吴阵。陈矫城上助喊擂鼓。徐盛迎战败走。仁直杀入垓心，救出牛金。回顾还有数十骑在阵中不能出，仁复杀人重围。正遇蒋钦，被仁杀散吴兵。牛金助战，吴兵大乱，仁弟曹纯引兵来接应，吴兵败走。仁得胜而回。陈矫迎入，举杯贺曰：“将军真天人也！” 

　　蒋钦败兵伤折极多，回见周瑜。瑜大怒欲斩之，众将告免。甘宁曰：“都督未可造次。今曹仁令曹洪守夷陵，为椅（犄）角之势；愿请精兵三千，与某去取夷陵，都督攻南郡。”瑜依计而行。细作报知曹仁，陈矫曰：“将军若不救夷陵，则南郡势孤矣。”仁唤曹纯、牛金，暗引三千军去救夷陵。曹仁令曹纯、牛金在前诱敌：“吾随后接应。” 

　　甘宁兵至夷陵，曹洪与宁交锋二十合，洪军败走，宁遂夺了夷陵。至黄昏，曹纯、牛金兵至城下与洪合兵，围住夷陵。探卒飞报周瑜，瑜急唤程普曰：“可急分兵救之。此正冲要之路。”普曰：“分兵去救，倘曹仁兵来，两下危矣。”吕蒙曰：“甘宁乃吴股肱之臣，若不去救，使人不服。留凌统当此之任，蒙为前部，都督断后，不须十日，必获全胜。”瑜曰：“未知凌统敢当此任乎？”统曰：“若十【日】为期，统可当之；十日以外；不称其职。”瑜喜，留兵一万与凌统，瑜自起兵奔夷陵来。蒙谓瑜曰：“夷陵南僻小路，取南郡极便。只是山路隘险，可令五百军去小路砍倒树木截此处敌军，可得其马；如胜则连夜进兵，便取南郡，可一鼓而下。”瑜从之，问谁敢突围而入去救甘宁。周泰曰：“某愿往。”即引兵杀至城下。甘宁望见周泰至，出城迎入。泰曰：“都督提兵至城外。”宁传令，交军士严装饱食，来日内应。 

　　曹纯、牛金共议：“今周瑜兵到，何计退之？”牛金曰：“急令人报南郡，然后敌之。”洪令人报曹仁。次日，吴兵至，比及交锋，甘宁、周泰分兵两路城内杀出，曹兵大乱，吴兵掩杀。曹洪、曹纯、牛金果然从小路走，见树木塞路，马不堪行，尽皆弃之。吴兵得马三百匹。周泰驱兵连夜赶到南郡，遇着曹仁军马，混战至晚，各自收兵。 

　　●诸葛亮一气周瑜 

　　曹仁回城，与众商议。曹洪曰：“今失了夷陵，势已危急，何不拆开丞相计策观之，以解此危。”曹仁曰：“正合吾意。”开封看了。传令五更造饭，平明时候分兵尽皆出城；城上虚插旌旗，遥张声势，军分三门而出。 

　　周瑜救出甘宁，未六日，进兵于南郡城外。人报曹仁兵分三门而出，瑜上将台观之，只见城上虚插旌旗，无人守护；又见军士腰下各束缚包裹。瑜心暗忖，必先准备走路，遂下台传令两军分为左右翼；前军尽力追赶，只待鸣金方许退步，令程普督后军。鼓声响处，曹仁出马搦战。瑜至门旗，以鞭指韩当出马与曹洪交锋，洪败走。曹仁与周泰战二十合，仁又败走。曹仁、曹洪押后。周瑜指两翼军冲出，曹兵大败。周瑜引大军至南郡城下，曹军皆不人城，尽望西北而走。韩当、周泰引前军跟定曹仁。周瑜见南郡城大开，城上又无军兵，驱众军人城。瑜在背后纵马而入，走至瓮城道边，陈矫在敌楼上望见，一声梆响，两下弓弩齐发，箭如雨下。先入门者都落陷马坑去。周瑜急勒回马时，被箭射中左臂，翻身落马。牛金从门内杀出，来捉周瑜。却得徐盛、丁奉救瑜出城。吴兵自相践踏，落堑坠坑者无数。曹仁、曹洪分两路兵杀回，吴兵大败，却得凌统引军从侧截杀退曹仁。仁引军回城。程普收败军，伤者无数。徐盛、丁奉救周瑜回寨，唤医士用铁镊取出箭头，将金疮药塞疮口。瑜曰：“疼不可当，饮食俱废。”医士曰：“箭头有毒，急不能痊。若怒气冲激，其疮复发。”程普令三军紧守各寨，不许径出。次日，牛金引军来搦战，程普坚闭不出。牛金骂至日暮方回。连骂三日，程普恐周瑜生气，不敢报知。普与众将议曰：“不如罢兵，回见吴侯，却再理会。”众将曰：“此论极是。” 

　　周瑜虽患箭疮，心中自有主张；已知曹军叫骂。曹仁自引大军，擂鼓呐喊搦战，程普拒住不出。周瑜唤众将问曰：“何处擂鼓？”众将曰：“军中演武。”瑜怒曰：“何敢欺我！吾知曹军寨前喊骂。程德谋既督总兵，何故不出？请来吾问之。”程普曰：“为公瑾疮痛，医者嘱曰：“慎勿轻动。”瑜曰：“汝等不战，立（主）意若何？”普曰：“众将罢兵，暂回江东。待公疮口平复，却作区处。”周瑜听罢，忿跃起曰：“大丈夫既食君禄，当战死于沙场。岂可为吾一人，而废国家大事？”言讫，披甲上马，引兵出营战曹仁。众将大惊，只得随从。瑜出阵曰：“曹仁匹夫！见周瑜否？”曹军见了，尽皆骇然，曹仁回顾众将曰：“可大骂以激其战！”周瑜大怒令潘璋出战，忽周瑜大叫一声，口中吐血，坠于马下。曹兵赶来，众将向前抵住混战，救了周瑜回寨，瑜曰：“吾身无恙。今日喷血坠马者，欲令曹仁见我病危，必欺敌也。可使心腹数人去城中诈降，说吾已死。今夜曹仁必来劫寨。却于四下埋伏，可擒曹仁，必得南郡！”程普依计而行。令军中举哀，皆言都督发箭疮而死，各营报孝。 

　　曹仁与众将曰：“周瑜必发箭疮，吐血坠马，不久必死。”忽报吴营走出数十个人来，报知根由曰：“即日众将挂孝，我等原是曹军，被瑜掳去屈降，故今来降，就报此事。”曹仁大喜，赏赐军人，即时商议：“今晚去劫寨，夺瑜尸首，斩头送往许昌。”陈矫曰：“此计速行，不可迟慢。”曹仁令牛金为先锋，自为中队，曹洪、曹纯为合后，尽令兵出城，只留陈矫守城。当夜初更，牛金引军到瑜寨，不见一人，知是中计，急退兵时。四下炮响，东路韩当、蒋钦杀来，正西周泰、潘璋杀来，正南徐盛、丁奉杀来，正北吕蒙、陈武杀来。曹仁大败，三路军兵皆被冲散，首尾不能相救。曹仁引军杀出重围，来与曹洪奔走。杀到五更，离南郡不远，一声炮响，凌统引军拦路，又杀一阵。曹仁引军夺路而走，又遇甘宁大杀一阵。不敢回南郡，急走襄阳去了。 

　　周瑜、程普引军到南郡城下，忽城楼上一将叫曰：“吾乃常山赵子龙也。奉军师将令，已取此城。”缘（原）来孔明定计多时，令赵云埋伏城下，只等曹仁出城，扮作曹军入城，杀了陈矫，遂得南郡，安民已定。周瑜大怒曰：“且令甘宁引军取荆州，凌统引兵取襄阳，然后取此城未迟。”人报：“荆州军马来救曹仁，被张飞拦住杀败。曹兵北走，张飞取了荆州屯住。”探马又报：“夏侯惇在襄阳，被孔明差人赍兵符，诈称曹仁兵符，惇引兵来，却交关公取了襄阳。三处城池，不费些力，尽皆得了。”周瑜问：“诸葛怎得兵符？”程普曰：“想是拿陈矫，得此兵符。”周瑜曰：“岂知孔明借东吴之力，而取荆襄、南郡。大叫一声，箭疮进裂，昏倒于地。众将救醒，再三劝谕。瑜怒曰：“不杀诸葛，怎泄心中怨恨！程德谋可助吾，即日起兵，攻 

　　●诸葛亮傍掠四郡 

　　军士报瑜：“鲁肃至。”瑜请肃入门曰：“吾欲伐刘备，决胜负。”肃曰：“不可。方胜曹操，吴侯见攻合淝未下。不可与刘备吞并，倘操乘虚再来，吾国危矣。况刘备旧日与操极厚，倘我兵攻击得紧，彼必献城与操，同攻吴地，将何取胜？”瑜曰：“不然。吾等用计决策，损费军将钱粮，他得现成。深可恨也！”肃曰：“公瑾且容耐。容某见玄德，把理说他；不服，那时动兵未迟。”诸将曰：“子敬之言甚是。” 

　　瑜使子敬径投南郡，来到城下叫门。赵云接入，肃曰：“我要见皇叔有话说。”云曰：“主公、军师都在荆州。”肃又往荆州来，孔明出城接，相见礼毕，玄德与肃分宾主坐。鲁肃曰：“某主吴侯、都督公瑾，再三交肃申意皇叔：前者操引百万雄兵下江南，实是来攻皇叔；我主费了钱粮，折却人马，幸得杀败曹兵，救了皇叔。所得荆州九郡，合归东吴。今皇叔用诡计占夺，不该如此！望乞一言以决。”玄德不答。孔明曰：“子敬乃高明之事（士），何出此言也？昔日荆、襄九郡，非东吴之地，乃景升之基业。吾主景升之弟。景升虽亡，其子尚存；今以叔辅侄，而取荆襄，有何不可？”肃曰：“若是公子刘琦在荆州，尚且可也；今公子在江夏，不在这里！”孔明曰：“子敬要见，有何难哉！即唤左右请公子出来相见。”刘琦在屏风后，从者扶出。琦与肃曰：“病躯不能施礼，子敬勿罪。”肃见大惊。原来孔明得荆州时，提防东吴来争，先取公子在城，到此做个解手。肃默然无语，孔明曰：“公子在一日，守一日；不在，别有商议。”肃曰：“公子不在，须还我东吴。”孔明曰：“子敬言者是也。”遂设宴待肃。 

　　当晚便辞出城，回寨见瑜，说公子之事。瑜曰：“刘琦青春年少，如何便得他死？荆州何日得还？”肃曰：“都督放心。只在某身上，管荆州还东吴。某观刘琦，身耽酒色，病体黄瘦，气喘吐血，不过半年而死。那时去取，备无推故。”周瑜只得听允，忽报：“吴侯攻合淝，屡战未捷，急令都督尽收军回。”周瑜只得罢兵，回柴桑郡养病，令程普领战船。众将商议久守之计。 

　　玄德自得荆州、襄阳、南郡，心中大喜，与孔明商议久远之计。伊籍献策，玄德感旧日之恩，恭敬伊籍，与之坐而问之。籍曰：“要荆、襄久远之计，何不求贤而问之？”玄德曰：“愿公一言，以荐贤士。”籍曰：“今襄阳世家，兄弟五人，惟一人乃大贤，襄阳宜县人，姓马，名良，字季常。汉上人皆称：‘马氏五常，白眉最良。’其弟马谡，亦异人也。主公何不求见？”玄德令请马良至，见礼毕，玄德问荆州久远之计，良曰：“襄阳受敌之地，恐不可久守。可令公子在彼养病，招谕旧士以守之，表奏刘琦为荆州刺史，以安民心。然后南征四郡，收积钱粮，以为根本。则荆、襄可保久远。”玄德问：“四郡，即目何人管守？”良曰：“金镟守武陵，韩玄守长沙，赵范守桂阳，刘度守零陵。若得四郡，鱼米之乡，汉上可保长久也。”玄德大喜，问取何郡为先，良曰：“湘江之西，零陵最近，可先取之；次取武陵，后取桂阳、长沙。”玄德用马良为从事官，伊籍副之。请孔明议送刘琦居襄阳，换云长回荆州。起兵攻零陵郡，张飞为先锋，赵云为合后，玄德、孔明为中军。留云长守荆州，糜竺、糜芳守江陵。 

　　建安十四年正月，刘度在零陵，听知玄德兵来，唤子刘延商议。延曰：“父亲放心，他有张飞、赵云之勇，何足惧哉！儿本部有上将邢道荣，万夫不当之勇，使柄开山大斧，重六十斤，足可迎敌。”刘度唤道荣重赏。同子刘延引兵一万，出城下寨。孔明引军列阵。道荣出马，执斧高叫：“反国之贼，安敢侵吾境界！”孔明端坐四门车，手执羽扇，曰：“吾乃孔明也。曹操引百万之众，被吾小计，杀得片甲不回。今来招安汝等，何不早降？”道荣笑曰：“赤壁鏖兵，乃周郎之谋，于汝何干？今来说议！”言讫，轮斧杀来。孔明交阵门摆开。道荣径冲入阵，忽分两下而走。道荣杀奔中央黄旗下，料是孔明，只望黄旗而赶。抹过山脚，黄旗紥住，忽然分开，中央不见四门车。张飞突出，战道荣数合，道荣败走。张飞赶来，两下伏兵齐出。前面赵云截住去路，捉道荣来寨见玄德。玄德喝令斩之，孔明交留下。问道荣曰：“汝肯为吾捉了刘延，我便准汝投降。”道荣曰：“军师若肯放我回去，某说他。今晚军师调兵劫寨，某为内应，捉了刘延，刘度自然降矣。”玄德不允，孔明曰：“邢将军非谬言也。”道荣回寨，尽实告知刘延曰：“将计就计。今夜埋伏人马于寨外，虚立旌旗，待孔明来劫寨，就而擒之。”刘延依计而行。 

　　当夜，果有一军到营口，每人各执草把，一齐放火，烧空营。刘延、道荣两下杀出放火，军人便退。两军追赶十余里，军皆不到。刘延叫道荣急回寨时，张飞突出。刘延叫道荣不可回寨，即去劫孔明寨。延军走不十里，赵云突出，刺死道荣。延欲走，被张飞活捉见孔明。刘延曰：“道荣交我如此，非本心也。”孔明令释其缚，与衣赐酒。令人送入城说父来降，仍守其职。刘延回见父，言孔明之德。父子即赍印到寨投降。孔明、玄德【令】度仍为郡守，以供钱粮；其子刘延于荆州随军办事。零陵老幼皆喜。玄德入城，安抚军民，进兵取桂阳。 

　　●赵云智取桂郡 

　　玄德问：“谁去取桂阳？”赵云曰：“某愿往。”张飞曰：“吾愿往。”孔明曰：“拈着阄的便去。”又是赵云拈着。张飞怒曰：“我不要相帮，只要三千军，桂阳唾手而得！”赵云曰：“某只要三千军，如不得城，甘受军令！”孔明大喜，立了文书，选三千兵与云取桂阳。 

　　军土报知太守赵范，校尉陈应、鲍隆来见范曰：“刘备乃反汉之臣，某二人愿为前部。”’范曰：“我闻玄德乃汉朝皇叔，有孔明多谋，关、张极勇。昔日赵云在当阳长阪百万军中，如入无人之境。我桂阳兵弱军少，料不可敌，只宜投降。”陈应曰：“我若捉不得赵云，那时任太守投降未迟。”赵范与兵三千，出城迎敌。赵云骂陈应曰：“吾主皇叔，乃荆王之弟。辅公子刘琦，同领荆州，特来安民，汝何拒敌？”应曰：“我等只服曹丞相，岂顺刘备乎！”赵云怒战陈应，被云活捉回寨。责曰：“量汝安能拒我！我不杀汝，可对赵范说来投降。”陈应回城，与范言此事。范曰：“吾本心要降，汝强要战，以致如此。”喝退陈应，自将印绶，引千余军来子龙营投降。 

　　云以上宾置酒相款。赵范曰：“将军姓赵，某亦姓赵，五百年前共是一家。将军又与同乡，倘若不弃，结为兄弟若何？”云大喜，各叙年月，子龙长范四个月，范拜子龙为兄。同入城，安民已毕，请云入衙延席。酒至半酣，邀入后堂。子龙见范殷勤，强饮微醉。范请出嫂与子龙把盏。子龙见其妇，身穿素衣，颇有颜色。子龙问曰：“此何人也？”范曰：“家嫂樊氏。”子龙加敬之。范令就坐，子龙不允，樊氏辞归后堂。子龙曰：“弟何令嫂把盏？”范笑曰：“其中有个缘故，望兄勿阻。先兄弃世二载，家嫂寡居，终不出事。弟常劝嫂改嫁，嫂‘愿三事兼全，方可嫁之：第一要名播当今，人才出众；第二要与兄同姓；三要文武双全。今兄长名扬四海，与家兄同姓，先在乡中又与故兄相识。更兼文武双全，智勇足备。若不嫌家嫂貌丑，愿陪数万家资，与兄为妻，结永世之亲，可乎？”子龙怒曰：“汝嫂即吾嫂，岂可为乱伦之事乎！”赵范羞惭，答曰：“我好意相待，何无礼也！”目视左右，有捉子龙之意。子龙知意，一拳打倒赵范，忿怒上马，出城去了。 

　　范唤陈应、鲍隆商议。陈应曰：“此人乃卤夫，只拼与他厮杀。”范曰：“恐不能敌。”隆曰：“我两个诈降在他军中，太守引兵搦战，我二人在阵上擒之。”陈鲍二人引五百兵来子龙营投降。子龙知诈，唤二人到帐，说：“赵范用美人计杀将军，去操处请功。某二人恐将军怪恨，因此先来投降。”子龙设席，虚意相待。用酒灌醉，绑下问之，果是诈降。云唤五百军人，各赐酒食，曰：“要害吾者，陈应、鲍隆。吾令斩之，不干众军之事。汝等听吾行计，皆有重赏。”众皆拜谢。子龙令五百军引路，自引军在后，连夜在桂阳城下叫门。城上听是自军，请赵范上城，明火照之，果是自兵，出城迎接，被子龙捉了赵范。 

　　入城安抚已定，驰报玄德赴桂阳。推赵范于阶下，孔明问之，范将前言告知。玄德与子龙曰：“美色，人皆所爱之，公何独如此？”子龙曰；“范之兄，原在乡中有一面之识，今若娶之，惹人耻笑；其妇再嫁，使失其节，况赵范初心难测。主公新定江、汉，枕席未安，云安私一妇人而废主公大事？”玄德曰：“今日大事已定，与汝娶之若何？”子龙曰：“天下女子不少，但恐名誉不立，何患无妻乎？”玄德曰：“乃真丈夫也！”遂放赵范，仍居旧职。重赏子龙之功。 

　　张飞大叫曰：“偏子龙成得功！我便不能也！只发三千军与我取武陵，捉金镟献功，遂我之愿也！”孔明大喜曰：“翼德要去，依我一件事可去。”飞曰：“何事？” 

　　●黄忠魏延献长沙 

　　孔明曰：“子龙取桂阳，立下军令状。今翼德坚意要去，亦要军令状。”飞欣然立下令状，领三千军，至武陵界来。金镟听得张飞兵到，集将商议迎敌。从事巩志谏曰：“刘皇叔仁布天下，加之翼德世之虎将，非他人所及，只宜投降，不可迎敌。”金镟怒曰：“汝欲与贼私通？”怒令斩之，众官告免，金镟喝退巩志，引兵出迎。张飞大喝一声，金镟不敢交锋，拨马走至城下，巩志在城上乱箭射中金镟而死，出城迎飞入城。飞令巩志将印往桂阳见玄德。志半路迎见，呈印玄德。玄德就令巩志代金镟之职。 

　　玄德入武陵安民，驰书去报云长，言翼德、子龙各得一郡。云长回书云：“止有长沙未取，如足（兄）长念手足之情，与关某回颜。”玄德令张飞星夜去代守荆州，云长来见玄德。玄德令取长沙。孔明曰：“吾闻长沙有员大将黄忠，字汉升。原是景升帐下中郎将，与表侄共守长沙，后事韩玄。年纪六旬，使口大刀，有万夫不当之勇，此人不可轻敌。云长须要多带军马去。”云长曰：“量一老卒，何足挂齿！关某不要三千军，只引本部人马足矣，斩韩玄、黄忠回见兄长。”引兵去了。孔明曰：“云长平生傲上而忽下，意欲轻敌黄忠，只恐有失。请主公一行接应。”军士报知长沙太守韩玄，玄唤老将黄忠商议。忠曰：“不须主公忧心，只凭这口大刀，这张弓，百发百中。”言未了，管军校尉杨龄曰：“不须老将军出战，只消某去活捉关羽。”韩玄大喜，与兵出战，被云长斩了。韩玄大惊，令黄忠出迎，玄来城上观看。云长见黄忠出马，把五百军一字摆开，与忠战一百合，不分胜负。韩玄恐有疏失，鸣金收军。云长心中暗忖：“黄忠名不虚传，果见奇才。来日用拖刀斩之。” 

　　次日，云长又与黄忠战，六十合不分胜败，两军齐喝采。云长回马便走，黄忠赶来，云长却待用刀砍下，忽听背后一声响，回头看时，黄忠战马失蹄跌在地下。云长回马提刀欲砍，忽心仗义，喝曰：“我饶你命！快换马来厮杀！”黄忠飞身上马入城。韩玄忙问，黄忠曰：“此马久未上阵，故此有失。”玄曰：“汝箭百发百中，何不射之？”忠曰：“来日战时，诈败引到吊桥边射之。”韩玄选好马一匹与黄忠。忠思：“云长如此义气。我本是死的，他不忍杀害，吾来日安忍射之？不射，又违主令。”是夜踌躇不寐。次日，人报云长请战。韩玄分付忠射之。忠领兵出城战，云长抖搜（擞）神威，战到三十合，忠诈败走，云长赶来。忠想昨日不杀之恩，不忍便射，带住刀，把弓虚拽弦响，云长急闪，不见箭。又赶，忠又虚拽弦，云长又躲，又不见箭。只道忠不会射箭，放心赶来。至吊桥，忠在桥上，拈弓搭箭射中云长盔缨。两军喊起，云长吃了一惊，带箭急回，方知黄忠有百步穿杨之能，正是报昨日不杀之恩，云长领兵即退。黄忠回见韩玄，玄令左右捉下。忠叫：“无罪！”玄怒曰：“汝敢欺我也！昨日失马，他不杀你，必有往来；今日两次虚拽弓弦，第三箭射他盔缨，如何不是内通外连？若不斩汝，必为后患！推出斩之！”众将欲告，玄曰：“如告者，便是同情！”推出斩首，魏延提刀直入，砍死刀手，救起黄忠曰：“黄汉升乃长沙之保障！韩玄谗暴不仁，轻贤重色，妄杀汉升。愿随者跟来！”救了黄忠，叫百姓同杀韩玄，袒臂一招，相从者数百人。魏延杀上城头，将韩玄杀了，提头上马，引百姓出降。云长大喜，随即入城安民，请黄忠相见。忠自觉羞惭，推病不出，云长令人去接皇叔玄德、孔明。 

　　正行之间，忽见风袅马尾，青旗倒卷；一鸦自上连叫三声而去。玄德问曰：“此主何灾福？”孔明袖占一课曰：“已得长沙，更主得大将，午时必有佳音。”看看午时，报马到，言云长已得长沙，降将黄忠、魏延。玄德、孔明并辔入城。云长具言黄忠之事，玄德亲往黄忠家相请，忠方出降，葬韩玄于郡之东。史官诗曰： 

　　将军气慨与天参，白发犹然困汉南。 

　　至死忠心无怨望，临降低首怕羞惭。 

　　宝刀灿雪彰神勇，铁马嘶风酣战场。 

　　千古高名应不朽，长随孤月照湘潭。 

　　云长引魏延告知前功，玄德敬之。孔明勃然曰：“韩玄与汝无仇，杀之不义！人人效此，必怀二心。”喝令斩之，刀斧手簇下。 

　　玄德急上（止）之，问孔明曰：“诛降杀顺，大不义也。魏延有功无罪，何故杀之？”孔明曰：“食其禄而杀其主，是不忠也；居其土而献其地，是不义也。吾观魏延脑后有反骨，久后必然谋反，故先杀之，以绝祸根。”玄德曰：“若斩此人，非安汉室之计也。”力劝免之。孔明指延曰：“本要斩你，我主苦劝。汝可尽忠报主，勿生异心。若有异心，取你首级如探囊取物。”魏延应喏而退。史官诗曰： 

　　知己知人乃圣贤，先明预晓得心传。 

　　卧龙相辅争天下，曾向长沙识魏延。 

　　黄忠荐刘表侄刘磐，见在攸县。玄德取回，交掌长沙。四郡已平，班师回荆州。汉上九郡已得六郡，谓江陵、汉阳、巴陵、襄阳、江夏、武陵、桂阳、长沙、零陵，这九郡皆荆州所属。那时江夏、巴陵、汉阳，东吴占据。却说夏侯惇失了襄阳，屯兵樊城。改油江口为公安。自□此□□（钱粮广）盛，贤士降之，又将军马四散分屯，各守隘口。 

　　●孙权合淝大战 

　　周瑜自回柴桑养病，令甘宁守巴陵郡，凌统守汉阳，令吕蒙守江夏，□□□□□□（三处分布战船）听调。令程普引上将投合淝来。 

　　孙权自赤壁鏖兵之后；久在合淝与曹兵交锋，大小十□（余）战。人报鲁肃先至，又报程普兵到，孙权大喜，远接下马而待之。肃见权立□（于）马傍，□□（慌忙）施礼。众将见权如此待肃，各皆惊异。权请肃上马，并辔□□（而行）。权曰：“如此可为显耀否？”肃曰：“愿至尊威加四海，德播九州，克成帝业，那时以安车蒲轮征召鲁肃，始为显耀耳。”权于马上抚掌大笑。同到寨中设宴，商议破合淝之策。忽报张辽差人下战书。权观书大怒，就批来日决战！权曰：“张辽欺吾太甚，听知程普兵到，故使人来搦战。来日不必新兵赴敌，只守营寨，看吾大战！”明日五更出寨，望合淝进发。两军布成阵势。孙权披挂上马；左有宋谦，右有贾华，各执方天画戟。曹阵张辽立马中央，左有李典，右有乐进。权令太史慈与张辽战八十合，不分胜败。李典与乐进曰：“对面顶金盔者，孙权也。若捉住孙权，与八十三万军报仇！”乐进飞马提刀，直取孙权，得宋谦、贾华挺戟迎住。宋谦引军赶来，被李典射中心窝，落马而死。太史慈见谦落马，弃张辽望本阵便走。张辽乘势掩杀，吴兵大乱。孙权望见张辽、骤马赶来，将近，却得程普引兵救回孙权。张辽收兵回城。 

　　孙权败兵回寨，折了宋谦，放声大哭。长史张纮谏曰：“主公恃盛壮之气，忽强暴之威，三军之众，莫不寒心；虽斩将夺旗，威镇敌场，此为将之任，非主将之宜也。愿捐贲、育之勇，怀王霸之计。今宋谦死于锋镝之下，皆主公之过。今后切宜保重。”权曰：“孤之过也。”太史慈入见曰：“今日虽败于曹，慈手下一人，姓戈，名定，与张辽手下养马军戈槽是兄弟。先入合淝城，今晚使人来报，以火为号，刺死张辽，以报宋谦之仇。某领军为外应。”诸葛瑾曰：“张辽非一勇之夫，乃智足多谋之士，恐有准备，不可造次。”权亦伤宋谦之故，急欲报仇，只顾令太史慈领兵五千去为外应。 

　　戈定杂在军中，随入合淝，寻见戈槽商议。戈定曰：“我已使人报太史慈去了，今夜必来接应。”戈槽曰：“只就在草下放一把火，你去前面叫反，我在后面叫反。城中兵乱，众杀张辽。”戈定曰：“此计大妙！”是夜，张辽赏了军，不敢卸甲睡。左右曰：“今日全胜，吴兵远去，将军何不解甲歇宿？”辽曰：“非也。为将之道，勿以胜为喜，勿以败为忧。今日虽然得胜，吴兵料吾无备，乘虚攻击，何以当之？可要约束三军，每夜犹加谨慎可也。”说未了，报后寨火起，一片叫反，报者如麻。张辽上马，引亲随将校数十人，当道而立。左右喊声甚急，辽曰：“此是造反之人，故意惊动人，乱动者斩！”李典捉戈定、戈槽至。辽问其故，遂斩于马前，只听得城外呐喊。辽曰：“此是吴兵外应，可就计用之。”于城门内放起一把火，众皆叫反，大开城门，放下吊桥。太史慈见开城门，只道内应，挺枪纵马杀人。城上炮响，乱箭射下，慈急回马，身中数箭。背后李典、乐进杀来，吴兵折其大半。张辽乘势直赶到寨前。却得吕蒙、陆逊杀出，救了太史慈。张辽方收兵回。孙权见慈身带重伤，感叹不已。张昭请权下船回南徐，比及住扎军马，太史慈病重，权使张昭等问之。太史慈大叫曰：“大丈夫生于乱世，当带三尺之剑以升天子之阶；今壮志未遂，奈何！”大叫数声而死，年四十一岁。史官诗曰： 

　　处世全忠孝，东莱太史慈。 

　　姓名昭远塞，弓马振雄师。 

　　北海恩酬日，神亭酣战时。 

　　临终言壮志，三叹复嗟咨。孙权厚葬太史慈于南徐北固山下，养其子太史亨于府内，后官至尚书。权自合淝败兵之后，日夕忧闷，与众将议论进兵不决。 

　　玄德在荆州，知孙权合淝败兵回南徐，孔明曰：“某夜观星象，西方有星坠地，必折一王孙。”正说间，人报刘琦病亡。玄德哀痛不已。孔明劝曰：“生死分定，主公勿忧，恐伤贵体。且差人迁葬，守御城池。”玄德曰：“谁可去守？”孔明曰：“云长可守之。”玄德曰：“刘琦已死，东吴必来讨荆州，如何回答？”孔明曰：“自有言对答。”忽报鲁子敬来吊丧，玄德曰：“非是吊丧，来取荆州。” 

　　●周瑜定计取荆州 

　　孔明迎鲁肃到公所，礼毕，肃曰：“江东已知令侄弃世，吴侯特具薄礼，令肃径来致祭。周都督再三申意皇叔与孔明先生。”玄德、孔明皆谢礼物，置酒待。肃曰：“前者皇叔有言：‘公子刘琦若在，荆州暂且居住。’今公子弃世，必须见还。为此事而来，请决一言，几时交割？”玄德曰：“公且饮酒，自有商议。”肃强饮数杯，连逼数次。孔明变色曰：“子敬不通礼！我主如此相待，何须连说数次？且天下三皇至今，非一人之天下，乃天下人之天下也。昔汉高祖起义兵．，成四百余年之基业，传至于今。不幸奸雄并起，宇宙瓜分，各据一方。况我主乃中山靖王之后，汉景帝玄孙，位居皇叔，刘景升之弟，弟承兄业，有何不可？汝主乃钱塘小吏之子，素无功德于朝廷；今以横强，占六郡八十一州，尚自贪心不足，而欲强吞汉上。今乃刘家天下，我主姓刘无分，汝主姓孙合该与他？前日赤壁破曹，我多负勤劳，众将并皆用命，岂特是汝东吴之力耶？非我借东南风信，汝周郎虽有待敌之能，完全之策，安能成半点之功哉？江东一破，休说掳二乔于铜雀台，则汝等妻子皆不能保也。子敬乃高明之士，必能察焉。子敬深通今古，善别是非，何故出此言也？”说得鲁肃缄口无言，便曰：“孔明之言，无不有理。奈肃不便，汝等做得损人安己么？”孔明曰：“有何不便？请言其故。”肃曰：“昔日皇叔当阳受难时，是某引孔明渡江见吴侯；后来公瑾要攻荆州，又是某劝解，说待公子弃世即还荆州，是某回话。今不应前言，失其大信，使肃无怨恨，使荆州之民立见涂炭，皇叔亦受万世之耻也！愿熟思之。”孔明曰：“曹操领百万之众，吾以为疥癣之疾，岂惧周郎一小儿乎！恐子敬不好回颜，我交主公立纸文书，暂且借荆州安身；待我主别图城池之时，便退荆州还吴。”肃曰：“待夺何处，以还荆州？”孔明曰：“西川刘璋暗弱，我主图之，那时便还。”肃交立文书。玄德亲笔书写，押字保人诸葛亮。孔明曰：“皇叔是我主公，难道自家作保？烦子敬也押个字，回见吴侯，也好看。”肃曰：“吾知皇叔乃仁义之人，决不相负。”也押了字，收文书，辞别回吴。孔明送至船边，与鲁肃曰：“子敬善言申意，公瑾休要妄想。若不容准，我翻过面皮，和江东八十一州都夺了。只要两家和气，全在子敬一语之间，休被曹操耻笑！” 

　　肃别下船，回见周瑜。瑜问曰：“子敬取荆州若何？”肃曰：“有文书在此。”递与周瑜。瑜看顿足曰：“子敬又中诸葛之计！假名为借，实为赖也。他说取西川便还，知是几时？假如十年取不得，十年不还，知他谁先谁后？这样文书，如何中用？你又与他做保！倘不还荆州，必连累足下。吴侯一怒，九族难保！”鲁肃闻言，泣曰：“想玄德必不负于我。”瑜曰：“子敬是诚实君子。刘备乃枭雄之辈，诸葛奸猾之徒，恐不似汝心。子敬是吾恩人，如何不救你？且宽心数日，待江北探细的回，别有区处。”鲁肃终日里念数日。 

　　细作回报：“荆州玄德丧了甘夫人，即日安排殡埋。”瑜与肃曰：“吾计成矣！交刘备束手受缚，荆州反掌可得！”肃曰：“计将安出？”瑜曰：“备已丧妻。吴侯有一妹，极其刚勇，侍婢数百，居常带刀房中，我修书托汝达知吴侯，使人去荆州为媒，说刘备来入赘，赚到南徐，囚禁狱中，使人去讨【荆】州换刘备。交割城池，则子敬无事矣。”肃拜谢。便写书呈送南徐，见吴侯，先呈借荆州文书。权看曰：“若如此，何时取得？”肃曰：“周都督有密书在此，如用此计，可得荆州。”权看了点头，遂谓吕范曰：“近闻玄德丧妻。吾有一妹，欲招玄德为婿，共力破曹，以扶汉室。汝可往荆州为媒。”范领命至荆州。 

　　当日玄德与孔明闲话，人报东吴差吕范到。孔明笑曰：“又是周瑜之计，必为荆州之故。但有甚话，主公都应承。留本人在驿中酒待，别作商议。”玄德请吕范至，礼毕，玄德曰：“子衡到此，必有见谕？”范曰：“某闻皇叔失偶，有一门好亲，故不避嫌疑，特来作媒。不知尊意若何？”玄德曰：“中年丧妻，大不幸也。肉尚未冷，安敢望此？”范曰：“人若无妻，如室无梁，岂可中道而废人伦？吴侯有一妹，美而大贤，堪奉箕帚。若两家共结秦、晋之好，则曹贼不敢正视东吴。皇叔勿生疑惑，便可一行。”玄德曰：“此事吴侯知否？”范曰：“不先禀过吴侯应允，安敢造次来说。”玄德曰：“吾已半百之年，须鬃斑白；吴侯之妹，正当妙龄，恐非配偶。”范曰：“吴侯之妹，身虽女子，志胜男儿。尝曰：‘若非天下英雄，吾不适之。’今皇叔名闻四海，德播中华，正所谓淑女以配君子，岂以年齿相嫌乎？”玄德曰：“如此来日回报。”设宴相待，留于馆舍。与孔明商议。孔明曰：“我谅知来意。适来卜《易》，已得一大吉之兆。主公便可应允。先令孙乾和吕范同见吴侯，面许择日便去就亲。”玄德曰：“此是周瑜定计害吾，岂可身临险地！”孔明笑曰：“虽是周瑜之计，不出吾之所料！吴侯之妹又属主公，荆州万无一失。” 

　　●玄德智娶孙夫人 

　　玄德怀疑，不敢应允，孔明交孙乾同吕范去南徐见吴侯。吴侯曰：“吾将妹招玄德，并无异心。”孙乾谢了，回荆州，说吴侯相待厚意，玄德心中疑惑不敢往。孔明曰：“吾已定下三条计。”唤子龙嘱曰：“汝保主公入吴，领此三个锦囊。内有妙计付汝，依次而行。汝若不依吾计，是背主也。”子龙曰：“领军师密旨，决不敢违。”孔明先使人献上礼物，一切完备。 

　　时建安十四年冬十月初，孔明令选快船十只，随行五百余人保护，大将赵云出荆州，前往南徐。荆州之事，悉听孔明裁处。玄德虽行，心中甚是不安。已到南徐，子龙曰：“临行时，军师分付三条妙计，依计而行。今已到此，且先开第一个观之。”即唤随行五百军士，一一分付，依计而行。众各分头而去。原来乔国老是二乔之父，为人平生正直，见居南徐。子龙交玄德先往见之，牵羊担酒，置币剸金，先来拜见乔国老，说吕范为媒，将孙夫人嫁于玄德。五百军士在南徐街上，三三两两，传言送语，尽说玄德入舍之事，满城皆知。此是孔明第一条计。吴侯听知玄德已到，交吕范相待，且就馆舍安歇。 

　　乔国老先来见太夫人，拜称“贺喜”。太夫人【曰】：“老身寡居，有何喜事可贺？”国老曰：“闻令爱已许玄德，女婿已到，城中尽知，何故相瞒？”夫人曰：“老身不知此事。”使人请吴侯问之，又使城中探听是实，回报者曰：“果有此事。即日女婿在城中馆舍，五百〖军〗随身军士都在城中买办，皆言成亲之事。两家为媒，吕范、孙乾都在馆舍相待。”吴夫人大惊，唤孙权入，遂捶胸大哭。权问其故，母曰：“‘男大须婚，女长须嫁’，古今常礼。我为母，须教我知。你招玄德为婿，却来瞒我？”权慌曰：“那里得这话来？”国太曰：“若要人不知，除非己不为。满城百姓，哪个不知？如何瞒我！”乔国老曰：“老夫已知多日。特来贺喜。”权曰：“非也。此是周郎之计，要取荆州，若动刀兵，生灵受害，故将此为名，赚刘备来，如若不还荆州，先杀刘备。此是计策，非真意也。”国太怒骂：“周瑜匹夫！汝做六郡八十一州大都督，无计取荆州，将我女为名，使美人计！若杀死刘备，则我女却是孤寡，岂不误他一生！”权曰：“未与成亲，有何妨碍？”乔国老曰：“若用此计取荆州，被天下人耻笑！”孙权恼得无言。 

　　国太只骂周瑜，声不住口。国老曰：“不如招刘备为婿，免得出丑。”权曰：“恐言不相当。”国老曰：“刘皇叔乃汉室宗亲，当世豪杰，招他为婿，不辱令妹。”国太曰：“我未见玄德。明日约在甘露寺相见，如不称我意，任从行事；如可我意，我将女嫁他便了。”吴侯是大孝的人，见母亲说，应承而出，唤吕范分付：“来日甘露寺设宴，国太要见刘备一面。先令贾华部领刀斧手伏于两廊，若国太不喜，就令刀斧手杀刘备，剁为肉酱。成就都督之计矣。”吴侯使贾华准备刀手。 

　　吕范先来谓玄德日：“来日吴国太自要相见。”玄德与孙乾、赵云商议曰：“来日此会，凶多吉少。”子龙曰：“吾自引五百兵保之。” 

　　次日，吴国太、乔国老、吴侯先在甘露寺方丈内等。吕反范来请玄德。玄德内披细甲，外穿锦袍，佩剑上马。赵云引五百军后随。到寺前下马，先入法堂与孙权相见。权见玄德，一表非俗，有畏惧之心。各叙礼毕，请入方丈拜见国太。国太见玄德大喜，与乔国老曰：“真吾婿也！”国老曰：“玄德有龙凤之姿，抱天日之表，更兼仁德具于一身，声名溢于四海，国太今得此婿，良可贺也！”玄德拜谢，会宴于方丈内。赵云带剑立于玄德之侧。国太问曰：“此何人也？”玄德曰：“常山赵云也。国太曰：“莫非当阳抱阿斗者乎？”玄德曰：“然。”国太曰：“真大将军也！”遂赐酒馔。赵云暗与玄德曰：“某巡视两廊，内有刀斧手埋伏，必无好意。可告与国太知之。”玄德出席跪下，泣曰：“若杀刘备，就此请诛。”国太曰：“何故出此言也？”玄德曰：“廊下暗藏众刀手，非杀刘备，待杀何人？”国太大怒，责骂孙权曰：“今日玄德是我女婿，即我女夫也。何伏刀手于廊下！”权推不知，可问吕范，范推贾华。国太唤贾华问之，华无言可答。国太喝令斩之。玄德告曰：“若斩大将，结亲不利，备亦难久居膝下矣。”国老亦劝。国太赦免贾华，刀手抱头鼠窜而走。 

　　玄德推更衣出殿前，见庭下有一石块。玄德拔剑，仰天祷曰：“若刘备能回荆州，成王霸之业，一剑砍石为两段；若死于此地，不能回去，则剁不开。”手起剑落，火光迸散，砍为两半。权忽在后曰：“玄德为何恨此石？”玄德答曰：“备年已半百，不能为国家剿除操贼，心常恨焉。今因国太招为女婿，乃平生之幸遇。恰才问天买卦，若能破曹兴汉，砍断此石。果然如此。”权思：“玄德莫非此言瞒我？”遂亦掣剑曰：“吾亦问天买卦，若破得曹操，砍断此石。”权暗祷祝曰：“如取得荆州，兴旺东吴，砍为两半。”手起剑落，其石亦开。宋贤有诗曰： 

　　宝剑落时山石断，金环响处火光生。 

　　两朝王气皆天断（数），从此乾坤鼎足成。 

　　二人大笑入席共饮，孙乾目视玄德，玄德告退。孙权送出寺门，二人并立，观江山之景。玄德曰：“此乃天下第一江山也！”忽见波面一叶小舟如登平地。玄德叹曰：“南人驾舟，北人乘马，信斯言也！”孙权闻言，思曰：“刘备此言，讥吾不惯乘马？”即呼左右牵马来，飞身上马，驰骤下山，复加鞭上山，与玄德曰：“南人亦能乘马乎？”玄德闻言，振衣一跃，骑于马上，飞走下，复上。二人立马于山坡之上，扬鞭大笑。今有“驻马坡”。有诗曰： 

　　驰聚龙驹气慨多，二雄并辔立山河。 

　　东吴西蜀兴王霸，万古犹存驻马坡。 

　　玄德辞别孙权，自回馆舍，与孙乾商议。乾曰：“主公哀告乔国老，早早毕姻，免生祸端。”玄德次日到国老家，哀告其事。国老曰：“玄德宽容，吾有主张。”乔国者入见国太，曰：“玄德到南徐数日，怕人谋害，着急要回。”国太曰：“我的女婿，谁敢谋害！”即令搬入府中书院，早晚毕姻。玄德入府，跟随人在外，人告国太曰：“我随行小将赵云并五百军在城外，恐有争斗，不便。使令在城中，许其出入则安。早晚可以约束，不致生事。”国太许之。玄德暗喜，有保护诸人在近，不愁伤害。 

　　次日，吴国太命大排筵宴，请玄德与孙夫人结亲。至晚客散，两行花烛，迎玄德入房。但见侍妾皆带剑而立，唬得玄德失色。


　　●赵子龙看锦囊救主 

　　宫女跪曰：“贵人休慌。夫人自幼好观武事，居常执剑为乐。”玄德曰：“此非夫人所观，吾心不安，可暂撤去。”宫女禀夫人曰：“房中排兵器，娇客不安，望且去之。”夫人笑曰：“持刀半生，尚惧兵器乎！”令侍妾去了。当夜玄德以甘言蜜语与夫人交欢。次日以金帛散与侍妾以买其心，令孙乾回荆州报喜。自此，连日饮酒。国太十分敬爱玄德。 

　　却说孙权令人往柴桑以书报周瑜，言：“我母主事，将妹嫁与刘备。不想弄假成真，此事还复如何？” 

　　周瑜看书大惊，坐卧不安，心思一计，遂修书，回见孙权：周瑜顿首百拜，上书于主君座下：昨与图谋荆州，不想弗如心愿。即已弄假成真，必须以凶为吉。刘备以枭雄之姿，而有关、张熊虎之将，更兼诸葛用谋，必不久屈人下。可软困刘备于吴中：盛装宫室，以丧心志；多具美女玩好，以娱耳目；使分开关、张之情，隔断诸葛之契，使各置一方，然后以兵攻之，大事可就。若纵放而去，此则君臣聚合，言听计从，恐蛟龙得雨，终非池中之物。愿乞思之。 

　　孙权看毕，以书示张昭。昭曰：“公瑾之谋，正合吾意。刘备微末，奔走天下，未尝得富贵。今享高堂大厦、令被享用，疏远诸葛、关、张，各生怨望而散，荆州不战而定。若放刘备回北，终为吴之大患。主公可从此计，宜速行之。” 

　　孙权即日修整东府，广栽花木，器用什物极其美丽，又进女乐数十人，并金玉锦绣玩好之物，请玄德与妹居处受用。玄德果被声色迷，不想回荆州，不思诸葛之语，中周郎之计。 

　　赵云与五百军在东府无事，只去城外演弓走马。子龙自思：“军师付三个锦囊与我，交我一到南徐，开一个；住到年终，开第二个；临到危急，开第三个，可保主公回去。今岁将终，主公恋色，并不见面，且拆开二个锦囊，看知其意？”即时入府，见玄德。侍婢报曰：“赵将军有紧要事。”玄德唤入，问其故。子龙曰：“主公深居华堂，不思荆州。今早孔明使人来报，曹操起兵五十万，杀奔荆州甚急，要报赤壁之仇，请主公便回。”玄德曰：“待我报知夫人。”子龙曰：“若与夫人说知，必不与主公去。不如休说，今晚便回，迟则误事！”玄德曰：“汝且暂退，我有道理。”云故意催并数次而出。玄德入见孙夫人，暗暗垂泪。夫人曰：“皇叔何故烦恼？”玄德曰：“念备一身飘流异乡，生不能侍奉二亲，死不能祭祀宗祖，乃不孝人也。今岁在此，使我悒怏不已。”孙夫人曰：“你休瞒我，我知子龙报你荆州危急，你欲回去，故推此意。”玄德跪曰：“夫人既知，备安敢欺瞒。欲不回，荆州有失，使天下人怨备；欲去，难舍夫人，因此下泪。”夫人曰：“我已嫁汝，汝去，我愿随之。”玄德曰：“恐令堂、令兄不容夫人去。可怜刘备，暂时辞别。若备死战于沙场，夫人再不适于豪杰，则备虽九泉之下感恩不浅矣。”夫人曰：“皇叔何出不利之言？”玄德曰：“‘公子登筵，不醉则饱；壮士临阵，不死带伤。’赴敌之人，岂敢保耶？”言讫，下泪。夫人曰：“我哀告国太，放我二人同去。”玄德曰：“纵然国太肯时，吴侯必然阻当。”夫人曰：“我有一计，明日元旦拜贺，推说你要去江边祭祖，如国太肯时，我同你走回。”玄德曰：“若如此，则备生死难忘！切勿泄漏。”玄德密唤子龙分付：“明日，你先引军出城，官道等候。吾推江边祭祖，与夫人同走。”子龙曰：“主公不可误军师之计。” 

　　建安十五年正月初一。吴侯大会文武庆新年，玄德与夫人先来拜国太并嫂嫂。说：“夫主想涿郡父母，日夜伤感不已。今欲往江边，望北遥祭，告母亲知之，”国太曰：“此是孝道，汝不失舅姑之理，可同汝夫往祭之。”孙夫人拜辞上车，就同玄德引十数骑，与子龙出南徐而去。 

　　当日孙权大醉，左右扶入后堂，文武皆散。次日五更，孙权听知走了玄德，急唤文武商议。张昭曰：“走了玄德必生祸乱，急可追捉。”孙权差陈武、潘璋引五百军，不分星夜，赶上拿回。二将领令去了。权深恨玄德与妹私归，将坐椅砍为粉碎。程普曰：“主公虽有冲天之忿，陈武、潘璋必捉此人不回。郡主好观武事，严毅刚正，众将皆惧。郡主心顺刘备，有意同去。追将见之，谁敢下手？”权大怒执剑，即唤蒋钦、周泰曰：“汝二人将这口剑去，取吾妹并刘备头来！，违者斩！”蒋钦、周泰引一千军随后赶来。 

　　玄德加鞭来到柴桑界，望见追兵至，子龙曰；“主公勿忧先行，吾愿当之。”忽徐盛、丁奉领军拦路，喝曰：“玄德下马！吾奉周都督将令，伺候多时！”唬得玄德举手无措，问子龙曰：“前有截兵，后有追将，进退两难。”子龙曰：“主公勿忧。军师分付三条妙计，皆在锦囊之中。二个已拆，并皆应 

　　●诸葛亮二气周瑜 

　　玄德忙问，子龙取出锦囊，交玄德看了。玄德急告孙夫人曰：“备有心腹之言，至此今当实诉。”夫人曰：“皇叔有何言？勿得隐匿。”玄德曰：“昔日汝兄与周瑜同谋，将夫人招嫁于备，脱名为由，乃欲幽囚备而夺荆州。必杀刘备，备若死，夫人将何归乎？乃将夫人为香饵而钓备。备不惧死而来，盖知夫人有男子胸襟，必怜悯于备也。为知汝兄又欲杀害，故托荆州有难，而求归计。实难舍于夫人也，蒙夫人不弃，果与同行至此。汝兄又令人在后追赶，周瑜又使人前面拦截，非夫人不能解此危。如夫人不允，备即刎死车前，以报夫人之德！”夫人怒曰：“吾兄不以我为骨肉，有何面目再相见乎！今日之危，吾当自解！”喝众人推车直出，卷起车帷，喝徐盛、丁奉曰：“汝二人欲造反耶？”二将慌下马，跪曰：“安敢造反。吾奉都督将令，等侯玄德。”夫人怒曰：“周瑜匹夫，好生无礼。东吴不曾亏于汝！玄德是大汉皇叔，我亲丈夫，又非反国之贼。我对母亲、哥哥说知回荆州，又非私奔。你二人于山僻拦截，意欲劫我夫妻财物？”徐、丁二将连声曰：“不敢。请夫人息怒，不干小将之事，实受都督号令。”夫人曰：“你怕周瑜杀你，偏我杀你不得？你快回见周瑜，说知我夫妻回荆州，干他甚事？哥哥吴侯尚怕我，何况周瑜也！”二将自思：“我等本是臣下之人，如何敢对郡主言语？”又见赵云怒色，只得喝军摆开，与玄德过去。行十余里，背后陈武、潘璋赶到。徐盛将夫人言语说了一遍，陈武曰：“你差放了。我奉吴侯钧旨，特来捉他。”四将合兵一处赶来。 

　　玄德对夫人曰：“后面追兵又到！”夫人曰：“丈夫先行，我和子龙断后。”玄德纵马望北岸而走。子龙立于夫人车前。四将赶至，见夫人，下马叉手而立。夫人曰：“陈武、潘璋，来此何干？”二将曰：“奉主公命，请夫人与玄德同回。”夫人喝曰：“都是这伙匹夫，同谋我兄妹不睦！我嫁玄德，奉母懿旨，令我夫妻回去，谁敢阻当？便是哥哥自来，也将礼意相待。你四人倚仗兵威，敢来害我？”骂得四人无语，各自思：“他万年是兄妹，更有国太做主。吴侯是大孝之人，怎违母言？只是我等不是，不如做个人情。”车前不见玄德，只见子龙怒目睁眉，因此四将连声而退。徐盛曰：“我四人不如同去禀都督。”又见蒋钦、周泰赶到，曰：“你等不捉刘备？四将各言夫人发怒之事。”钦曰：“吴侯封剑在此，先杀他妹。违者立斩！”泰曰：“刘备去远，同去飞报都督，令水路快船去赶；我四人岸上急追。但见便杀，休听夫人之言！”徐盛、丁奉回报周瑜。蒋钦、周泰、陈武、潘璋沿江赶来。 

　　玄德离柴桑，绕江正行之间，后兵追赶渐近，玄德叹曰：“连日奔走，人困马乏，追兵又到，死无地矣！”众军皆欲四散，只见有船二十余只，摆在江边。子龙鞭指曰：“天幸有船在此！何不速下！”玄德忙下马奔上船。孔明大笑接入曰：“贺喜主公！亮等候多时。”船中扮作客人，都是荆州水军，一齐开船。四将赶到，孔明笑曰：“吾等多时。‘汝回传示周瑜，休使美人计。”岸上乱箭射来，船开已远，顺风而去。 

　　周瑜亲自部领黄盖、韩当，看看赶上，孔明交船近北岸，弃船上岸，军马登路。周瑜见了，怒令水军一齐登岸。赶至黄州界口。望见前面一声鼓响，关公杀出。周瑜见有准备，勒回马走。背后云长赶来，左手黄忠杀出，右手魏延杀出。杀得吴兵大败。伤折水军极多。周瑜等各急上船，孔明交军土驾曰：“周郎妙计高天下，陪了夫人又折军！”周瑜听知大怒，令军登岸，决—死战！黄盖、韩当力阻。瑜曰：“有何面目去见吴侯！”大叫一声，箭疮迸裂，一时不省人事，倒在船中，众将救醒而归。 

　　●曹操大宴铜雀台 

　　众将救周瑜回柴桑，蒋钦等回南徐报知。吴侯大怒，令程普为都督，起兵取荆州。周瑜有书达吴侯，令起兵雪恨。张昭谏曰：“不可。目今曹操欲报赤壁之仇，只为孙、刘同心，未敢兴兵。今因一时之忿自相吞并，操必起兵伐吴，家国危矣。”顾雍曰：“许都岂无细作？若知孙、刘不和，操必勾结刘备。同攻东吴，将何以御之？不若使人赴许昌，表奏刘备为荆州牧；使操惧怯，不敢加兵于东吴矣；然后暗使心腹之人，使曹、刘不和，方可伐之。”权曰：“谁可为使？”顾雍曰：“前任太守华歆，乃曹操平生心腹者，可遣为使，以行间谍之计，操必无疑。”权大喜，即时写表，差华歆赴许昌，密嘱以行间谍。 

　　却说曹操自败兵之后，常欲报赤壁之仇，建安十五年，铜雀台成，操宴会文武于台上，百官表贺。 

　　操令武官各试弓箭，令人将西川红锦袍一领；挂在杨柳枝上，各将设一箭垛，百步为界。武官分为两队：曹氏宗族穿红，将士穿绿；各带弓箭，立马听候。操曰：“如有射中红心者，将锦袍赏之；不中，罚水一盂。曹操房侄曹休，骤马拈弓，一箭正中红心，金鼓齐鸣。操喜曰：“吾家千里驹也！”左右却欲取袍赏之，绿袍队中文聘出曰：“丞相，锦袍也合赐与外人先争，宗族中不宜搀越。”众皆曰：“且看文聘射之。”聘一箭正中红心，金鼓齐鸣。聘曰：“快取红袍来与我！”曹洪出曰：“小将军先射，汝何夺之？看我与你两个解箭！”扯满雕弓，一箭也中红心，众皆喝采。却欲取袍，绿袍队中张郃出曰：“你三人射中红心，何足为奇？看我飞马翻身射一箭！”也中红心。四枝箭齐射中红心。张郃曰：“翻身背射，合得此袍！”言未毕，绿袍队中夏侯渊出曰：“汝翻身背射，不足为奇！看吾夺锦袍！”却飞马到界口，扭回身，一箭射中红心。渊出马，叫曰：“此箭可夺锦袍么！”绿袍队中徐晃叫曰：“留下袍与我！汝中红心，何足为奇！看吾单取锦袍！”拈弓搭箭，望柳条射之，一箭射断柳条，锦袍坠下。徐晃飞马取袍，披在身上，往来驰骤望台上喏曰：“谢丞相锦袍！”众皆大惊。晃却才勒马要回，许褚飞马大叫曰：“你将袍哪里去？我正来射！”却与徐晃夺袍，两个揪住。曹操急使人解开，那领锦袍扯得粉碎。操令二人上台。徐晃睁眉怒目，许褚切齿咬牙，皆有忿恨之心。操笑曰：“孤试汝等勇耳，何惜一锦袍乎？”便令各赐蜀锦一匹。与诸将依次宴乐。文官武将，轮次把盏。 

　　操大喜，曰：“武将骑射为乐。文官皆饱学之士，登此高台，何不进佳章以记一时之胜乎？”文官曰：“愿从钧命。”谏议大夫王郎曰：“朗虽不才，愿献铜雀台诗章一首。”诗曰： 

　　铜雀高台壮帝畿，水清山秀倍光辉。 

　　三千剑佩从王道，百万貔貅卫紫衣。风动绣帘金凤舞，云生碧瓦玉龙飞。君臣庆会休辞醉，携得天香满袖归。 

　　操览大喜，取玉爵赐酒赏之。朗拜谢就坐，御史中丞钟繇曰：“老臣亦贺小诗，敢进上献？”操曰：“愿闻佳章。”诗曰： 

　　铜雀楼高接上天，凝眸览遍旧山川。 

　　栏干湾屈留明月，窗户玲珑纳紫烟。 

　　汉主歌风空击筑，楚王戏马慢加鞭。 

　　主公盛德齐尧舜，愿乐升平万万年。操看毕，笑曰：“二公之诗，过奖太甚。”重赏锺繇，对众文武曰：“吾本庸才，始举孝廉，即立微名于世。后值天下大乱，托病归乡里，乃筑小舍于谯东五十里，欲春夏读书，秋冬射猎，为二十年之计，待天下清平，方出仕耳。然不能如意，朝廷征吾为典军校尉，其意专为国家讨贼立功，死后得题墓道曰：‘汉故征西将军曹某之墓’，使不辱于祖宗。此其志也。而遭董卓之难，兴兵破黄巾、讨袁术，破吕布、袁绍，枭其三子；复定刘表，遂平天下。身为宰相，人臣之贵已极，意望已过矣。吾若不出，不知几人称帝，几人称王。或见吾强盛，任重权高，妄相忖度，言吾有篡位之心，此言大乱道也。每欲委兵权归国，叹无人可任此职。孤一旦求清洁之名，必延祸于国家。是以不得慕虚名而延实祸。且孤安有篡国之心？诸文武必得知吾心也。”众皆拜曰：“丞相之心，虽伊尹、周公不及也。”操喜，连饮十数杯，不觉沉醉，唤左右捧砚来，作《铜雀台赋》。下笔便写曰：“吾独步高台兮，俯仰万里之山河。”这两句便有旁若无人之志意。 

　　忽报：“东吴使华歆表奏刘备为荆州牧，孙权以妹嫁之，汉上九郡皆属刘备。”操知，大惊，落笔于地。程昱曰：“主公于百万军中矢石交攻之际，未尝心怯。今闻刘备得荆州，何失惊也？”操曰：“备乃人中之龙，未尝得水，今得荆州，是困龙入于江海。吾安得不动心哉？”程昱曰：“孙权本忌刘备，惧兵攻之，但惧丞相乘虚攻吴，故使安刘备之心，以绝丞相之望。某有一计，使孙、刘自相吞并，丞相于中取事。” 

　　●诸葛亮三气周瑜 

　　程昱曰：“东吴倚仗者，周瑜。丞相就封周瑜为南郡太守、程普为江夏太守，留华歆在朝重用，瑜必自与刘备为仇敌矣。乘其相并，于中取之，大事可成。”操曰：“然。”当日召华歆上台，重加赏赐，封为大理少卿。即颁诰命，加瑜总领南郡太守、程普为江夏太守。操回许昌。 

　　使命至吴，见周瑜领南郡太守，瑜思向日之恨，何如加封？遂上疏达吴侯，令鲁肃去取荆州。孙权唤肃曰：“当初汝保荆州，玄德是我妹夫，只管迁延不还，等待何时？”肃曰：“文书上写，他取了西川便还。”权叱曰：“只说取西川，到今又不动兵。”肃辞权下船往荆州。 

　　玄德与孔明共议国事。忽报子敬到，玄德问孔明曰：“子敬此来何意？”孔明曰：“昨者，孙权表主公为荆州牧，此是惧操之计。操封周瑜为南郡太守，是令孙刘自相吞并也，他于中取事。今肃此来，是瑜受太守之职，要来取荆州矣。”玄德曰：“如何抵对？”孔明曰：“子敬若提起荆州，主公放声大哭，哭到悲切处，亮出解说。”计会已定，亮接肃入府，礼毕，请坐。肃曰：“皇叔东吴女婿，便是肃主人，如何敢坐？”玄德曰：“休得太谦，只是旧交。”肃坐于其侧，曰：“肃奉主命，专为荆州一事而来。自借多时，未蒙见还。今既做成亲眷，合宜退还。”玄德听知，掩面大哭。肃惊曰：“皇叔何故如此？”玄德哭甚悲切。孔明从屏风后出曰：“子敬知吾主哭甚缘故？”肃曰：“不知。”孔明曰：“我主借荆州，候得西川便还。仔细想来，益州刘璋却是我主人兄弟，皆是汉朝骨肉，若要起兵取他城池，又恐被人唾骂；若不取西川，还了荆州，何处安身？不还荆州，恐负吴侯。事实两难，因此恸哭。”肃曰：“皇叔且休烦恼，我与孔明商议。”孔明曰：“相烦子敬回见吴侯，勿惜一言之劳，将此情由恳告尊亲，再借几时。”肃曰：“倘吴侯不从，若何？”孔明曰：“吴侯既以亲妹嫁与皇叔，安得不从？”鲁肃是个宽仁大量之人，见玄德哀痛，只得应允。 

　　拜辞下船，回见周瑜，诉说前事。曰：“又中诸葛之计！当初刘备待（依）刘表，常有吞并之意，何况益州刘璋？以此推延，何日得还？吾有一计，使诸葛不出吾勾套中。再托子敬到荆州对刘备说，既然吴侯妹嫁于皇叔，便是一家；你若不忍去取西川，我东吴起兵去取西川，以为妆资，你把荆州交还东吴。”肃曰：“西川迢递，取之非易。都督此计，莫非不可？”瑜笑曰：“你道我真去取西川？以此为名，实取荆州，交他不做准备。我兵〖孔〗明（取）西川，从荆州过，备必然劳军，却问他索钱粮。兵至城下，一鼓平收，雪吾之恨，以解足下之祸也。”肃谢，再投荆州来。孔明谓玄德曰：“子敬此来，未见吴侯，只到柴桑见周瑜商议定计，又来说话，主公只看我点头，便当应允。”迎接肃入。肃曰：“某回见吴侯，把皇叔言事禀明。吴侯甚是称赞皇叔仁德，遂与诸将商议，起兵替皇叔去取西川，却换荆州。想念亲爱之故，助此以为嫁资。但吾军经过，却望应付些钱粮。”孔明听了点头曰：“难得吴侯好心！”玄德拱手谢曰：“此皆子敬之功，称谢不尽！”孔明曰：“雄兵至日，必当远迎赏劳。”肃暗喜，辞回。玄德问孔明曰：“此是何意？”孔明笑曰：“周郎死日近矣！这等计策，瞒不过小儿！敢来瞒我？此是‘假途灭虢’之计。虚兵取西川，实取荆州。只等主公出城劳军，就势杀入城中。主公只等周瑜兵到，他若不死，九分无气。”唤子龙依计而行。玄德大喜，到地准备。静轩诗曰： 

　　周瑜决策取荆州，诸葛先知第一筹。 

　　指望长江香饵稳，不知暗里钓鱼钩。 

　　肃回见周瑜，说玄德听知大喜，准备出城劳军。瑜笑曰：“中吾计也！”便交鲁肃禀吴侯，令程普引军接应。瑜令甘宁为先锋，自与徐盛、丁奉为后应，吕蒙为后队，起兵五万，望荆州进发。兵到夏口，人报皇叔使糜竺来见都督。瑜令唤入，竺曰：“我主公皆准备了，但钱粮陆续起运。”瑜曰：“皇叔何在？”竺曰：“在荆州城外等候。”瑜曰：“此行为汝家之事，行军之礼，休得轻慢。”糜竺先回。瑜令战船列于江上，依次而进。看看至公安，并不见一人，又无一人接。周瑜兵至荆州十余里，哨探军回报：“荆州城上插两面白旗，并不见人影。”周瑜令甘宁、徐盛等径到荆州城边，不见动静。令军大叫：“周都督在此！”忽一声梆子响，白旗倒处，两把红旗便起，城上军士一齐竖起刀枪。赵云在敌楼上曰：“都督此行，端的取西川否？”瑜曰：“吾替汝主取西川，何相诈也？”云曰：“军师已知都督‘假途灭虢’之计，留云在此。吾主皇叔，安忍背义而取西川？若汝端的取蜀，吾当披发入山，不失信于天下。”周瑜闻知，勒马便回。军士报曰：“孔明四路人马一齐杀来：关羽从江陵杀来，张飞从秭归杀来，黄忠从公安杀来，魏延从零陵杀来。喊声远近震百余里，皆言要捉都督。”瑜听知，大叫一声，箭疮复裂，坠于马下，左右急救回船。此是三气周瑜。 

　　●诸葛亮吊丧周瑜 

　　人报玄德、孔明在前山上饮酒取乐。周瑜大怒，咬牙切齿恨曰：“你道我取不得西川，吾定取之！”军士报吴侯遣弟孙瑜来。周瑜接入，告诉前事。孙瑜曰：“吾奉兄命，催都督取西川。”周瑜令前军先行。到巴丘，人报上流刘封、关平截住水路。周瑜大怒。忽报孔明遣人赍书至。瑜拆开视，曰： 

　　汉军师诸葛亮，致书于大都督公瑾先生麾下：亮自柴桑一别，至今不忘厚德。闻足下欲取西川，亮以为决不可也。益州民强地险，刘璋虽弱，足以自守。今欲暴师而远征之，转运万里，欲收全功，虽吴起不能定其规，孙武不能善其事。今操虽有无君之心，而有奉主之名，或有愚人见操失利于赤壁，谓其无复有远伐之志。岂知天下三分，操已得其二。逆料其意，将欲饮马于沧海，观兵于吴会，安肯坐守中原而老王师乎？今足下兴师远征，非长计也。倘操乘虚一击，江东危矣！不忍坐视，谨此告知。乞垂照察。 

　　周瑜看罢，长叹一声，唤左右取纸笔，作书上达吴侯。乃聚众将曰：“周瑜非不尽忠于国家，奈何天命绝矣。汝等善事吴侯，共成大事。”说罢气绝，徐徐又甦，仰天而叹曰：“既生瑜，何生亮！”连说数声而亡。年三十六岁。建安十五年十二月初二日。史官有诗曰： 

　　慷慨知音宿，风流有纪纲。 

　　气能吞汉国，力欲振吴疆。 

　　白玉擎天柱，黄金架海梁。 

　　三国夸英杰，四海识周郎。后宋贤诰吊，诗曰： 

　　赤壁追踪迹，青春有政声。 

　　胸襟如管仲，决策似陈平。 

　　曾谒三千斛，能驱十万兵。 

　　巴丘天命尽，谁不痛伤情？又诗赞曰： 

　　赤壁功成一阵劳，威名实可镇刘曹。 

　　蚊龙不是池中物，三复周郎远虑高。 

　　周郎死于巴丘。众将遣人持书报吴侯。吴侯闻知，哭绝于地，鲁肃等苦劝方止。吴侯拆开周郎遗书观看，方知是荐鲁肃代瑜任领兵。其书曰： 

　　瑜伏楮泣血顿首拜，致书于主公麾下：窃念瑜以庸才，蒙受以讨逆之任，委以腹心，统驭兵马。忽遇暴疾，日加重危。叹人生世，长短由命，诚不足惜，但恨微志未展，不复领教命矣。方今曹操在北，疆场未静；刘备寄寓，有似养虎，天下之事，未知终始；朝廷旰食之秋，至尊垂虑之日也。诸将士中，惟鲁肃忠烈，临士（事）不苟，可以代瑜之任。倘依所言可采，死不朽矣。 

　　孙权看毕，哭曰：“公瑾有王佐之才，天忽短命，孤何赖哉！”临危独保鲁肃，孤无不从。”即令鲁肃为都督，令“发灵柩回，孤当接于半路。” 

　　却说孔明夜观星象，见将星坠地，乃知周瑜已死。告知玄德。玄德问孔明曰：“周瑜既死，代瑜者何人？”孔明曰：“代瑜任，必鲁肃也。亮夜观天象，见将星聚于东方。亮以吊丧为名，就访贤士助佐主公。二者按视四郡，令招军马。”玄德曰：“但恐东吴将士加害先生。”孔明曰：“周瑜在日，尚且不惧，况今已死，何愁其下乎？”乃与子龙引兵五百，具礼物下船来与周瑜吊丧。人报孙权已令鲁肃掌兵，权扶柩回柴桑。孔明至柴桑，人报肃曰：“皇叔使孔明吊丧。”肃请孔明入见，礼毕。周瑜部将皆欲杀之，见子龙带剑相随，不敢下手。孔明教搬祭礼设于灵前，亲自奠酒，读祭文曰： 

　　维大汉建安十五年冬十二月，南阳诸葛亮谨以庶馐清酌之奠，致祭于大都督公瑾周府君之灵柩前： 

　　呜呼公瑾，不幸夭亡；修短故天，人非不伤？ 

　　我君实定，酹酒一觞；君其有灵，享我蒸尝！ 

　　用君初学，以友伯符；尚义疏财，让舍以居。 

　　吊君弱冠，际会风云；定建霸业，割据江南。 

　　吊君壮立，远镇柴桑；景升怀虑，讨虏无忧。 

　　吊君守度，佳配小乔；汉相之婿，不愧当朝。 

　　吊君气慨，主不纳贤；始不垂翅，终能奋翼。 

　　吊君鄱阳，蒋干来说；俯皆纳舌，事立终济。 

　　吊君宏才，文武筹略；遐迩小子，心寒胆落。 

　　昭君凛凛，公独谔谔；火攻破敌，挽强为弱。 

　　想君当年，雄姿英发；哭君早逝，俯地流血。 

　　忠义之心，英雄之气；命终三纪，名垂万世。 

　　哀君情切，愁腹千结；催我肝胆，悲泣断绝！ 

　　昊天昏暗，三军惨然；主即哀泣，吏皆泪涟。 

　　亮也不才，勉断本末；助吴拒操，辅汉安刘。 

　　犄角为援，首尾相传；若在若存，何虑何优？ 

　　呜呼公瑾！生死永别！守其员，冥冥寂灭。 

　　君如有灵，以鉴我心：从此天下，再无知音！ 

　　呜呼哀哉！伏惟尚飨。 

　　孔明祭毕，流泪满面，哀恸三军；皆自相语曰：“人言公瑾与孔明不和，观此祭奠之情，人皆虚言也。”孔明伏棺而哭，鲁肃自思曰：“非孔明之过，乃公瑾量窄，自取死耳。”因此大敬孔明。后人诗曰： 

　　龙卧南阳睡未醒，又添别曜下舒城。 

　　苍天既已生公瑾，尘世何须出孔明？ 

　　一幅祭文追往事，三杯酹酒诉交情。 

　　从此霸业归先主，犹自吞吴志不平。 

　　孔明辞鲁肃下船，只见庞统一手扯住孔明，笑曰：“汝气死周郎，敢来吊丧。明欺东吴无人！”执剑欲杀孔明。背后鲁肃止日：“孔明以礼至此，不可害之。”庞统掩面笑曰：“吾戏之耳。”遂各相揖。鲁肃自回。统与孔明在船中，各诉心腹之事。孔明乃留书一纸与统曰：“吾料吴侯决不重用足下。稍不如意，可来荆州共扶，皇叔宽弘爱士，吾不负足下平生所学。”统喏其言而别。孔明自回荆州。 

　　鲁肃并众将送周瑜灵柩至芜湖，吴侯接着，哭祭于前，亲自挂老（孝），哀恸不已。左右曰：“周公瑾有二男一女：长男循，次男彻。”孙权以女嫁之，以瑜之女配世子孙登，厚葬瑜于本乡。吴侯与诸将说起周瑜，无不下泪。权日：“周郎身死，吾股肱废矣，安能复兴大事乎？”肃曰：“某碌碌庸才，承公瑾之重荐，其实不堪乃职。今襄阳庞统，见居府下，愿荐以助主公。此人上通天文，下晓地理；谋略不减于孙、吴，枢机可配乎管仲。公瑾多用其言，孔明深服其智。主公必当重用。”孙权闻之主（大）喜，便差人请入。统见权，礼毕。权见其人形容古怪，不喜。问统曰：“汝平生所学何书？”统曰：“不必拘书，随机应变。”权曰：“汝之学，比公瑾若何？”统曰：“某之学，比公瑾大不相同。”权见统有轻瑜之意，不悦，乃对统曰：“汝权且退，待有用汝处，却来取汝。”统长叹而出。鲁肃曰：“主公如何不用庞统？”权曰：“此狂士也，用有何益！”肃曰：“赤壁破曹之时，此人曾献连环计，成第一功也。何谓无益？”权曰：“彼时曹操自欲钉船，非统之力也。吾誓不用之！”史官诗曰： 

　　君臣好合是前缘，不遇交人意惨然。 

　　堪叹凤雏何命薄？功名未遂丧西川！ 

　　●张飞耒阳荐庞统 

　　鲁肃出与统曰：“非吾不荐足下，争奈吴侯不能用人也。公且奈心。”统低头长叹不语。肃曰：“公莫非无意于吴中？公抱济世之才，何愁功名不就？”统曰：“吾今去投曹。”肃曰：“明珠投暗。何不往荆州投皇叔，必然重用。”统曰：“实欲如此。”肃曰：“某代作书荐之。公若在刘，使两家无相攻击，同力破曹。”统曰：“此亦平生之志也。”乃求肃书，径往荆州来投玄德。 

　　此时孔明按察四郡未回。门吏传报：“江南庞统，特来相投。”玄德曰：“闻名久矣。”使人请入。统见玄德，长揖不拜。玄德见统鄙陋，心中不喜，问统曰：“足下来此何为？”统曰：“闻皇叔招贤纳士，特来相投。”玄德曰：“荆、楚稍定，并无闲职。今有衡州耒阳缺一县宰，公且任之。如后有缺，再当重用。”统思：“玄德待我何薄！”必以才学动之，见孔明不在，却勉强辞行。统自到任，不理钱粮词讼，终日饮酒。人告知玄德，言统尽废县事。玄德怒曰：“腐儒安敢乱吾法度！”令张飞到荆州诸县巡视：“如有不公不法者，便就究问。恐飞不明处，令孙乾同理。”飞与孙乾径至耒阳，百姓出廓迎接，不见县令。飞问曰：“县令何在？同寮曰：“庞县令到任至今，县事并不理会，终日饮酒。今日宿酒未醒。”飞怒，欲擒之。孙乾曰：“士元乃高名之士，未可轻视。如果不能，治罪未晚。”飞、乾入县坐定，唤县令见。庞统衣冠不整，乘醉而出。飞怒曰：“吾兄以汝作县宰，何敢尽废县事！”统笑曰：“将军以吾废县公事？量百里小县之事，有何难决断！将军请坐少刻，看某发落。”即唤公吏，将百余日公务，一旦决断。吏皆纷然将卷上堂，统将曲直判得明白，并无差错。民皆感德。半日之间，尽皆剖决，掷笔于地曰：“难断之事，在曹操、孙权耳，耒阳小县何足介意！”飞忙谢曰：“先生大才，小辈安知？吾去兄处竭力举保。”统将出鲁肃所荐之书付张飞。飞曰：“先生当初见吾兄，何不将出？”统曰：“恐不信吾。”飞与乾曰：“真大贤也。”辞统回荆州，将鲁肃书见玄德，细细说统才能。玄德惊曰：“吾一时之失！士元非百里之才。”观肃书曰：“如以相貌取人，恐负斯人所学，亦负吾之举，诚可惜乎哉！惟明公裁之。”玄德看毕，忽报孔明回。 

　　玄德接入，孔明问曰：“庞军师近来无恙？”玄德曰：“令治耒阳，大废县事，正欲问罪。”孔明曰：“士元非百里之才，胸中之学，胜吾十倍。前日亮有书在士元处，曾相达否？”玄德曰：“今日方见子敬荐书。若非吾弟所言，险失贤人也。”即又令张飞往耒阳，请庞统到荆州。玄德接入。统将出孔明荐书。亦言“士元到日，可宜重用”。玄德方悟曰：“昔日司马德操之言，徐元直之语：‘卧龙、凤雏二人得一，可安天下’。今日吾得二人皆全，汉室可兴矣！”遂拜统为副军师中郎将。 

　　探卒报知曹操，言刘备又拜庞统为军师，招军买马，积草屯粮，结连东吴，不日兴兵征北矣。荀攸曰：“不必动京师之兵，可差人往西凉州调马腾，领兵南征。”操然之，即差人去宣马腾。腾奉诏，带次子马休、马钦、兄子马岱全家老小赴许昌；留长子马超守边。马腾到京，先参曹操，次日面君。操封马腾为偏将军，马休为总兵都督，马钦、马岱为都尉，领关西人马，征讨刘备、孙权。腾谢恩毕，献帝宣腾入内殿，共论旧日功臣。密谓腾曰：“卿知汝先祖乎？”腾曰：“臣祖伏波将军，名列青史，深荷圣朝大恩，臣岂不知。”帝曰：“即能效祖，力辅汉室以诛反贼乎？”腾曰：“臣领圣旨去讨反贼刘备。”帝曰：“备乃汉室宗亲，非反朕也。反朕者，曹操也，早晚必篡朕位。所降诏旨，皆非朕意。卿效先祖，何不图之？”腾含泪曰：“臣昔奉衣带诏，与国舅同谋杀贼，不幸事泄。非无此心，力不及耳。”帝曰：“朕畏操，度日如年。今操付即兵权，何不就此谋之，切勿漏泄。”腾曰：“臣愿以全家报陛下。”欣然领命而出，与三子商议，各有报国之心。忽报曹操催督起兵，又遣侍郎黄奎为行军参谋。腾请奎议论出兵之策，二人共饮。酒至半酣，奎曰：“吾父黄琬死于李傕、郭汜之手，吾尝誓愿要诛国贼！今不想又被反贼之所制，实不忿也！”腾曰：“黄参谋以谁为反贼？”奎曰：“欺君罔上，以正为邪，乃操贼也！”腾止之曰：“耳目较近，休得乱言。”奎又曰：“吾祖乃汉代名将，今从贼而讨皇叔，何面目见天下之人？”腾曰：“宗文宗文，奎之字也。真心耶？”奎乃咬指为誓；腾遂以心腹告之。与奎商议曰：“檄关西兵到，请操点视，就点军处杀之。约誓以定，黄奎回家，恨气不息，意欲吞操。其妻问之，皆不肯言。其妾春香与妻弟苗泽私通。欲得春香为妻，百般无计。当日春香对苗泽曰：“黄侍郎今日商议军情事回，心中怀恨，不知为谁？”泽曰：“汝可以言挑之：皆说皇叔仁德，曹操奸雄，何助邪而害正也？探他所谋何事。”是夜，奎果到春香房内，春香以言挑问。奎乘醉曰：“你乃妇人，尚自知理，何况我乎？吾欲杀曹操也！”春香次日密告于苗泽，泽报知曹操。 

　　忽一日关西军到许田，马腾、黄奎并入相府，操喝左右拿下。腾曰：“何罪？”操曰：“吾保汝为将，父子受封，何故反害吾也？”腾、奎抵赖。操唤苗泽出证其事，黄奎无言可答，但只低首叹气，睁目咬牙。马腾大骂：“黄奎腐儒误我大事！”吾两番要诛国贼，不幸漏泄，苍天欲灭炎汉也！”操令将马腾、黄奎并皆诛之。马腾并二子对面受刑，关西军将莫不哀怜。马岱走脱。操欲用苗泽，泽不愿重赏，只愿求李春香为妻。”操笑曰：“汝为一妇人，害了姐夫全家，留此不义之人何用！”亦令斩之。史官诗曰： 

　　苗泽因私害忠臣，春香未得反伤身。 

　　老天何故容奸宠，累计谋诛化作尘。 

　　忽报：“刘备调练人马，收拾器械，去取西川。”操惊曰：“若刘备取了西川，则羽翼成矣。将何以图之？”治书御史陈群曰：“某有一计，使刘备、孙权死于江南，两川皆归丞相矣。” 

　　●马超兴兵犯潼关 

　　操问陈群何计，群曰：“刘备、孙权结为唇齿，若刘备去取西川，丞相可亲督上将，会合淝之众，径取江东，孙权必求救于刘备；备意在西川，必无心救孙权。权力乏势穷，则江东之地，先归丞相。若得江东，荆州一鼓可得。刘备进退无路，西川又属丞相矣。”操喜曰：“长文之言，正合孤意。”即起大军五十万，径下江东；令合淝准备粮草。 

　　细作报知，吴侯聚众商议，张昭曰：“昔日子敬与玄德有恩，其言必从，更兼是东吴佳婿。可差人往子敬处，令发书过荆州，使玄德同力拒曹，何足虑也。”权依计而行。令鲁肃发书与玄德求救。玄德看求救书毕；留便于馆舍，差人往南郡请孔明商议。孔明回见玄德，看了书曰：“不用动江东之兵，亦不劳荆州之众，回书与子敬，交他高枕无忧。但有曹兵犯境，备自有退兵之策。”吴使拜回。玄德问孔明退曹之策，孔明曰：“操平生所惧者，西凉之兵。近日操要灭马腾全家，其子马超在西凉，必恨曹操。主公可作一书，结托马超起兵入关，操安敢下江南乎？”玄德大喜，即修书，差人往西凉州来。 

　　马超得一梦，梦见身临雪地，群虎来咬，惊觉心疑。聚众入寨，将佐有侯选、程钦、李堪、张横；梁兴、成宜、马玩、杨秋，八寨人马共计二十万，自有六万余军，俱各会集，说知梦事。答曰：“雪地遇虎，不祥之兆。莫非老将军在许昌主有难之事？”忽见马岱大哭而入曰：“叔父与黄侍郎同谋曹操，不期事泄，被斩于市。岱逾墙走脱。”马超闻言，哭倒于地，众将扶起。忽报荆州皇叔差人送书至。超拆开，书曰： 

　　荆州刘备顿首拜书奉征西大将军麾下：伏念汉室不幸而遭逆贼专权窃柄，而天下之人无不欲食其肉而枭其首也。近闻令尊忠义播于四海，被操无辜杀之，此本不共天地、同日月之仇也。为子之道，安忍坐视？将军起西凉之兵以除逆贼之势，备举荆州之众以遏操之威，逆操可擒，奸党可灭，父仇可报，汉室可兴矣。书不尽言；立侯回报。 

　　马超看毕，即与回书，使回荆州。 

　　马超正要起兵，忽报西凉太守韩遂使人来请马超往见之，韩遂将出操书与超视，内云：“若捉马超赴许昌，即封汝为西凉侯。”马超看了，拜伏于地曰：“请叔父就缚我弟兄二人，解往许昌，免叔父刀戟之劳。”韩遂扶起超曰：“吾与汝父结为兄弟，安忍害汝？特请汝来观操之书。你若兴兵报仇，吾当助汝。”超拜谢。将操使斩之，尽起大军二十万奔杀潼关来。长安郡锺繇飞报曹操，一面引军二万，出长安城迎敌。西凉先锋马岱，引军五千，与锺繇相战。繇败走。背后马超、韩遂兵到，围住长安。城廓深固，堑壕深险，攻打十日不下。庞德进计曰：“长安城内柴水不便。今因十日，军民必慌，不如且退军，依计而行，唾手可得。”马超即令各部军且退。锺繇在城上，见军尽退，只恐是计，令人于西门哨探，果然去远，方才放军民出城打柴取水。众皆惧军再来，多挑柴水入城。往来纷纷。至五日，人报马超军兵又到。军民慌奔入城。锺繇令军上城守护。 

　　西门守将锺进，正城头把守，是夜三更，城内火起。锺进急来救火，城中庞德大叫将锺进斩了。引勇士砍开门锁，放军马入城，占了长安。 

　　锺繇出东门而走，退守潼关，飞报曹操。操知失了长安，即令曹洪、徐晃引军十万，替锺繇守潼关：“如十日内失了关防，斩你二人；十日外失关，并不干汝二人之事。吾统大军随后便至。”二人领命便行。操恐曹洪性急误事，又令曹仁押送粮草，随后接应。 

　　曹洪、徐晃到，遣锺繇先回，二将坚守不出战。马超交能言快语军人来关下，把曹操三代耻骂。曹洪大怒，欲引兵下关。徐晃谏曰：“此是马超要激将军出战，切不可出。待丞相兵来，自有主张。”曹洪上关看时，西凉军都下马坐在关前草地上骂，多半困倦打睡的。曹洪只顾引军下关。徐晃恐怕有失，领军随后接迎。西凉军弃马抛戈而走。曹洪乘胜赶去。背后马岱引兵杀来。曹洪抵敌不住，撞出重围，与徐晃急奔回关。背后马超、庞德截住去路，曹洪弃关而走。庞德直杀过潼关，连夜追杀曹洪。撞见曹仁军到，杀退庞德。操知失了潼关，唤曹洪问曰：“限你十日，如何九日失了？”洪曰：“西凉军骂得难过。某因见彼兵懈怠，乘势赶杀，不想中贼奸计。”操曰：“洪虽不知，徐晃晓事。”晃曰：“屡谏不从。小将军自己下关，不干晃事。”操大怒，要斩曹洪，众将劝免。 

　　操次日进兵，直叩潼关。曹仁曰：“可先下寨，然后打关未迟。”操交军士砍树木，立起排栅，分作三寨，左寨曹仁，右寨夏侯渊，中寨自领大军。次日操与马超对阵，操谓超曰：“汝乃名将子孙，何故作反？”超大骂：“操赋！欺君罔上，罪不容诛！又害吾父兄，冤不同天！”挺枪杀过阵来。 

　　●马超渭桥大战 

　　操背后于禁、张郃出敌，二将败回。李通出迎，被超刺死。左右将佐敌超不住，马超、庞德、马岱引百余骑，杀入中军，来捉曹操，操在乱军中，听得西凉军大叫：“穿红袍的便是曹操！”操就马上脱却红袍。又听得叫：“大面长须的便是曹操！”操就马上拔剑割去其须。军中又报超知，使人又叫：“须秃便者是曹操！”操即扯旗包项而走。后人诗曰： 

　　潼关战败望风逃，孟德忙然脱战袍。 

　　剑割须髯应丧胆，马超声价并天高。 

　　曹操正走间，背后马超赶来，大叫曰：“曹贼休走！”操惊得欲坠地。马超挺枪从背搠来。操绕树而走，马超一枪误搠在树上，急拔枪出时，操已走五十余步。超纵马赶来，却得曹洪敌住一阵，操因此走脱。背后夏侯渊到，马超方回。 

　　渊保操回寨，只有曹仁据定寨栅，不曾折兵。操回寨，叹曰：“今日若非曹洪，必死于马超之手！”重赏之。即令军人深掘壕堑，坚守不许出战。超每引兵来寨口大骂，操传令军固守，乱动者斩。诸将要出战，操曰：“战与不战，皆在于我。诸公且坚守，他自退矣。”诸将退而言曰：“丞相自来征战，以勇为先；今一败于马超，何如此之弱也？”各不知其意。细作报来，言：“潼关上今日又添二万军，乃是羌胡部落前来助敌。”操大喜。诸将曰：“马超添兵，丞相反喜，何也？”操曰：“待吾胜了，却对汝说。”三日后又报：“马超又添人马。”操知大喜，置酒作乐。众皆暗笑。操曰：“诸公笑我无破马超之谋，公等有何良策？”徐晃曰：“今丞相大军在此，马超兵在关上，此去河西，必无准备，可见贼之无谋矣。若得一兵，暗伏蒲阪津，截贼归路，丞相渡河北击之，二贼不能相应，势必危矣。”操喜曰：“公明之言，正合孤意。”即令：“徐晃、朱灵引兵四千，径攻河西，且伏小路上，待我渡河北同时攻之。”操令曹洪于蒲阪津安排大小船筏。留曹仁守寨，自领兵渡渭河。 

　　探卒报知马超，超与韩遂商议曰：“今操不攻潼关，而使人准备船筏，欲渡河北，必遏吾之后。吾欲引一军扣河拒住岸地，使操兵不得渡，不消二十日，河东粮尽，操兵必乱；却巡河南而击之，操可擒矣。”韩遂曰：“岂不闻兵法云：‘兵半渡可击。’操兵今渡大半，汝却于南岸击之，操必死于河内。”超使人探听操兵渡河。 

　　操兵分作三停，前渡渭河。人马到河口，先发精兵过北岸，开创寨栅，杂兵在中。操引护卫军将百余人，按剑坐于南岸，看军渡河。忽人报曰：“白袍将军到了。”众将见是马超，一涌下船。河边争上渡船。操犹坐胡床不动，按剑指众休闹。只听背后万马冲突而来，船上许褚见势危急，踊身上岸，大叫曰：“贼至矣！丞相上船！”操口内犹言：“贼至何妨？”回头看时马超、庞德将近。许褚拖操下河边，离船一丈。许褚负操一跃而上。随行军士尽下水扳船，众争上船逃命。许褚掣刀乱砍，军傍着船者，手臂皆折，倒于水中，水急涌船望下水而流。许褚在于梢上，忙用木篙撑之，操伏于许褚脚边。马超到河边，见船流在半河，取弓搭箭，喝令骑将射之，矢如雨下。许褚恐伤操，左手擎马鞍遮蔽操身，右手执篙，背向撑船。马超箭不虚发，驾船之人，皆被射倒。其船支撑不定。许褚独奋神威，将两腿夹柁，一手持篙，一手举鞍遮操。史官言，此日若无许褚，曹公必亡。有诗赞许褚曰： 

　　劈挽鞍鞯护主身，手持篙楫在江津。 

　　若非许褚倾心救，孟德应为泉下人。 

　　渭南县公丁裴，在南山见马超追操甚急，即将寨内牛马赶出，超军见后面牛马遍野，争去取之，已得头匹，无心追操。操因此得脱。方到北岸，诸将知操在河中逃难，操已登岸。许褚身披重铠，箭皆射中甲上。众将保护操在野营，皆拜于地，曰：“不曾犯着贵体？”操笑曰：“今日几为小贼所害！若非他人纵放牛马诱贼，贼必努力渡河矣。”查问是谁，乃渭南县令丁裴来见丞相，操唤人，谢曰：“若非公，则吾被贼杀矣。”即封丁裴为典军校尉。裴曰：“此贼暂去，来日必然复至，须用良策敌之。”操曰：“吾已准备。”唤诸将：“分头去河边起甬道为寨脚。贼若来时，兵陈于外甬道内，虚立旌旗，以为疑兵。沿河掘下坑堑，虚土填盖，河上以兵伏之：贼来必陷，便可擒矣。”传令军士连夜安营挑掘坑堑。 

　　马超回见韩遂，说：“几次捉住曹贼！却被一将背负下船，不知是谁？”韩遂曰：“吾闻曹帐下有两人领‘虎卫’，只一人姓典，名韦，手用双戟，重八十斤，此人已死。一人姓许，名褚，人称为‘猛虎’。有勇性，号为‘虎痴’。今日救操，想是此人。如遇，切不可轻敌。”超曰：“闻名久矣。”韩遂曰：“今操兵渡河，我等可速攻之，不可与他下寨。恐难除矣。”超曰：“吾当初欲领兵拒住北岸，勿令兵渡，此为上策。悔之晚矣。”韩遂曰：“此回错矣。贤侄守寨，吾引兵循河去战操贼！”超曰：“吾令庞德跟叔父，领兵五万，直抵渭河。”曹操令诸将于各道二处诱之。庞德先领铁骑而来，人马俱落陷坑。庞德踊身一跳，上坑堑，独自立杀数十人，步行杀出重围，韩遂已被围在垓心。庞德遇曹仁部将秦永，斩永下马，夺马复杀入救出韩遂而走。背后曹兵赶来，马超兵到，杀散曹兵。回点将佐，失陷程钦、张横。超与遂议曰：“若延捱日久，操于河北下寨，难以退敌。不若今夜去劫野营，操必走矣。”遂曰：“分兵前后相救。”令超为前部，庞德、马岱为后应。 

　　却说操兵屯渭南，唤诸将曰：“今日战，敌欺我未立营寨，必然来劫营，四面伏兵，虚其中军，如炮一响，四面皆起，可擒超矣。”当夜马超先使成宜引三千军，隔六十里哨探。成宜不见人马，径入中军。被伏兵夏侯渊将成宜斩之。马超与庞德、马岱三路杀来。当夜两军杀到天明收兵。 

　　●马超大战许褚 

　　马超移兵屯于渭口。曹操屯兵渭河，锁船筏作浮桥，三路通接南岸。令曹仁军马两边夹河立寨，伐树木立栅，将粮草穿连，以为屏障。人报马超，超令军士各带火草一束，焚烧粮车。马超、韩遂两岸并力杀到寨前，堆积草把，放起火来。操兵弃寨而走。粮草浮桥，尽皆烧毁。超大胜，截住渭口。操未立营，心中忧闷。荀攸曰：“可取渭河沙土筑起土城，可以坚守。”操令三军挑土筑城。马超闻知，令庞德、马岱各领人马，往来冲突；更兼沙土不实，一筑便倒。操无计可施。九月间，天气暴寒，彤云密布，连日不晴，因此两军罢战。 

　　曹操营中纳闷，忽报：“有一老丈，隐居南岸，姓娄，名子伯，号‘梦梅’，来见丞相。”操请入，以客礼待之。子伯曰：“丞相欲跨渭安营，何不乘时而用之。”曹曰：“砂土不实，筑城不起，先生有何良策，望赐教之。”子伯曰：“闻丞相用兵如神，岂不知天时乎？目今连日阴云布合，朔风大起，必作冻。可于夜半，多令军士担沙、泼水，水必冰冻，比及天明，城已就也。”操大悦，拜谢子伯，欲留重赏，子伯不受而去。 

　　是夜，北风大作。操依计而行，城墙已完。人报马超，观之大惊，疑有神助。诗曰： 

　　子伯如何辅贼雄，神机妙术立成营。 

　　既知天时并人事，何不将身佐汉君。 

　　次日，马超引军杀进。操自引兵出营，止有许褚随后。操大呼曰：“孟德在此，请马超打话。”超挺枪而出。操曰：“汝欺吾营寨不成，今夜天助吾成功，何不顺时投降，不失封侯之位。”超恨操，欲向前捉之，见操背后有许褚，便曰：“闻汝军中有虎痴将，安在？”操曰：“吾有虎侯许褚，岂畏天下草寇哉？”超大怒。许褚提刀大呼曰：“吾乃谯郡许褚！”目视神光，威风凛凛。超惧之而不敢出，乃勒马回营。操亦引许褚回营，与诸将曰：“贼知仲康乃虎侯也！”自此得名，有诗为证： 

　　凛凛威风震九州，当年许褚猛如彪。 

　　只因孟起军前问，天下从兹播虎侯。 

　　褚曰：“吾明日必擒马超！”操曰：“超亦英勇，不可轻敌。”褚曰：“誓以死敌！”令人下战书，虎侯单战马超。超接书，大怒曰：“贼敢如此大胆！”即批：来日誓杀“虎痴”。 

　　次日，超与许褚战到百合，不分胜负。坐下马乏，各回阵换马，又战百合，不分胜负。许褚性起飞马回阵，将盔甲尽皆脱去，赤身上马提刀，又战三十合。操恐许褚有失，交夏侯渊、曹洪齐出夹攻。庞德、马岱挺枪出敌。许褚左臂中两箭，操兵败回。操令坚守不出。马超回至渭口，与韩遂曰：“吾见曹将不如许褚，真‘虎痴’也！” 

　　操知马超得胜，密使徐晃、朱灵引兵渡河劫营，前去夹攻。操于城上望马超车骑直来寨前，来往如飞。操掷兜鍪于地曰：“马儿不死，吾无葬地矣！”夏侯渊听知，大叫曰：“吾宁死于地，必灭马贼而回！”即引五百人，直赶出去，操止不住。操令人马接应，马超见追兵至，乃将前军作后队，后队作先锋，一字儿摆开。夏侯渊与马超厮杀。超于阵中遥见操，撇了渊，直取曹操。操慌回马而走。 

　　忽报马超，曹兵已在河西下寨。超无心恋战，急收军回，与韩遂商议，曰：“操兵乘虚渡河西，吾军前后受敌，如之奈何？”部将李堪曰：“不如请割地求和，两边罢战。捱过冬天，待来春别作良图。”韩遂从之。马超狐疑未决，杨秋、侯选皆劝。韩遂令杨秋往操寨下书割地求和，各毋侵犯。操曰：“汝且回营，吾来日使人回报。”秋辞回营。贾诩见操曰：“丞相主意若何？”操曰：“卿所见如何？”诩曰：“兵不厌诈，可伪许之。后用间谍之言，使韩、马相疑，一攻可以成功。”操大喜曰：“文和之意正合吾心。”差人送书，见马超，超与遂议曰：“操虽然许和，奸雄莫测。倘不准备，反受其制。”超曰：“吾与叔父分轮调兵，今日叔向曹操，超向徐晃；明日超向操，叔向徐晃：两下提兵，以防其诈。”遂依计而行。 

　　军士报知操。操谓贾诩曰：“吾大事济矣！”问：“来日是谁合在我边？”人答曰：“是韩遂。”次日，操引兵左右围绕，独乘一骑于中央。西凉之兵有不曾识曹公者，皆簇观之，各有惧色。操使人过阵对韩遂曰：“丞相谨请将军单骑会语。”各不带刀，遂见操无甲无弓，亦弃甲，匹马而出。二人马头相挨，各勒辔对语。操曰：“将军妙龄几何？”遂曰：“某今四十岁矣。”操曰：“昔日京师与公，遨游胜景，将军年皆青春，不觉亦中旬矣！安得天下清平共同乐也？”只把往事细说，二人嘻笑而别，回寨。人报马超。超慌问遂曰：“今日阵前所言何事？”遂曰：“只诉旧日京师之事。”超曰：“安得不言军务乎？”遂曰：“曹公不言，吾何言？”超心怀疑而退。 

　　●马超步战五将 

　　操回寨，贾诩进曰：“此意虽好，要使韩、马为仇，某有一计，令韩、马自相并杀。”操问计何如。诩曰：“马超一勇之夫，不识机密。丞相可作一书，送与韩遂，书中朦胧字样，于紧要字，先涂抹改易，然后实封，令使送与他，却用大惊小怪，故意与马超知。超必索书看，见上面紧要处尽皆改抹，便疑韩遂自改抹，正应单马会语之疑。疑必生乱。却暗牢笼韩遂部下将，互相间谍，则马超可擒矣。”操依计写，精细人送过寨去，多令从人使超知之，下了书回。人报马超，超越疑，径来遂处索书看。遂把书与超看。超见书上改抹字样，问遂曰：“书上如何改了字样？”遂曰：“操原书送来便是如此。”超曰：“岂有将草稿送来耶？只是怕我知详细，先改抹了。吾实不信。吾与叔父同心破贼，汝何背我而向贼乎？”遂曰：“汝若不信，吾来日在阵前赚操再说话；汝阵中突出，一枪刺死操便了。”超曰：“若得如此，吾方信也。” 

　　次日，韩遂引侯选、李堪、梁兴、马玩、杨秋五将出阵。超藏在门旗内。遂使人入操寨通知：“请丞相打话。”操恐有诈，唤曹洪，分付依计而行，引数骑出阵，与遂相见。遂曰：“夜来丞相拜意。”操曰：“将军之言，切不可误。”说了便回。马超听知大怒，挺枪便欲搠遂。被五将拦住，劝回寨中。遂曰：“贤侄休疑，我无反意。”马超不听，恨怒回寨。韩遂与五将商议，杨秋曰：“马超常有疑主公之心，若依秋之言，不如去投曹公，名正言顺，他日不失封侯之位。”遂曰：“吾与马腾结契兄弟，安忍背之？”秋曰：“马腾造反，被曹诛之。主公欲为反臣乎？”遂曰：“谁可去通消息？”秋曰：“某愿往。”遂修密书，即命杨秋往操寨见操投降。操封韩遂为西凉侯，杨秋为西凉太守。约定放火为号，共谋马超。杨秋回见韩遂，说知封侯之事，遂令后军积干草准备，今夜行事。遂欲请超，就席间杀之。 

　　巡探军报马超，言：“韩遂结连曹操，欲谋将军。”超分付庞德、马岱准备厮杀。当夜，有人报：“五将与韩遂同谋。”超怒，引五七人先行，交庞德、马岱后应。超入遂寨，见遂明灯说话。听得杨秋曰：“事不宜迟，来日便行！”超拔剑喝曰：“群贼敢害我也！”，一剑望韩遂剁去，将左手砍落。五将各拔刀，奔杀马超。超步出帐外，挥剑力战五将。超砍倒马玩，四将犹战不退。超又砍倒梁兴，三将各自逃生。韩遂得左右救出。超再入遂营，见帐后火起，超急上马。各寨兵皆起，庞德、马岱杀至，互相混战。操军至，前有许褚，后有徐晃，左有夏侯渊，右有曹洪。西凉之兵，自相并杀。超回头，不见庞德、马岱，便引五百军截于渭桥之上。天时微明，西凉部将李堪领军桥下过，超挺枪便刺。李堪拖枪而走，背后于禁赶来，射死李堪，本是射超，超听得弦响闪过，超回战于禁，禁拍马败走。超回桥上扎住。曹兵俱至，乱箭夹射，矢如飞蝗。超以枪拨之，超兵一半落水而死。超于桥上大叫，杀入河北军中，从骑皆被截断。超独奔走，暗箭极多，射倒坐下马，超坠地。却得庞德、马岱杀至，救超望西北走。操知走了马超，令将士星夜赶上：“捉得超者，大将军之职。”众将得令，急追马超。超人困马乏，行不数十里，被操兵赶杀数阵。超回顾时，止得三十余骑，引庞德，马岱望临洮而去。 

　　操追至安定，见马超去远，收兵不追。荀彧请操班师回许昌，传令回军。韩遂已作残疾之人，操交遂于长安歇马，受西凉侯之职。杨秋、侯选皆封列侯，令守渭口。 

　　是时，凉州参军杨阜，字义山，径来长安见操。操问杨阜，阜曰：“马超有韩信之能，又得羌胡心。今若不除，他日养成气力，陇西诸郡非复国家所有。望丞相且休回军。”操曰：“吾本欲留如此，奈中原、南方未定，不可久留。君当与吾保守。”操又令韦康为西凉州刺史，与阜屯兵冀城，以防马超。阜临辞曰：“长安乞留重兵，以为后援。”操曰：“吾已准备，汝但放心。”阜辞别去。 

　　众将问曰：“贼初据潼关，丞相破贼，迁延日久，而后北渡，立营固守，何也？请丞相教之。”操曰：“若初到，吾便取河东，贼必以各寨之兵分守渡口，则河西不能渡也。吾故盛兵聚于关前，使贼尽向南守，而西河不准备，故令徐晃、朱灵得渡也。吾后引兵北渡，连车树栅为甬道，筑冰城，欲贼知吾弱，以骄其心，使不准备，一鼓而破，所谓‘疾雷不及掩耳’。兵之变化，固非一也。”众将又曰：“丞相闻马超添兵加将，则喜，何也？”操曰：“关中边远，各依险阻，逐一征之，非一二年不可平复。今聚作一处，其众虽多，人心不一，易为离间也。兵多将累，一举可灭也。吾故喜之。”众将谢曰：“丞相神智，非人所及也！”操曰：“亦赖文武之力！”宴赏将卒，留夏侯渊屯军长安。所得降兵，分各部下。夏侯渊守高陵，张既为京兆尹，令既招谕流荡民户复业。 

　　操班师回朝，献帝排銮驾出廓迎接，令操赞拜不名，立朝不趋，剑履上殿，行汉相国萧何之事。自此威震中外，扬入汉中，惊动一人，姓张，名鲁。左右曰：“西凉马腾遭诛，马超新败，曹操强胜，必然来取汉中。百姓欲尊师君为汉宁王，以拒曹操。”包西阎圃谏曰：“汉川民户，出十余万，财足兵多，四面险固。今马超新败，西凉之民，奔入汉中者数万。今益州刘璋昏弱，不如先取西川四十一州为本，然后称王未迟。”鲁大喜，遂与弟张卫商议起兵。 

　　庞义知张鲁欲动兵，差人报知刘璋。璋平生懦善，听得张鲁起兵，心中大惧，与众商议。张松出曰：“松有一计，使张鲁不敢小觑西川。” 

　　●张松反难杨修 

　　刘璋问计，松曰：“近闻曹操扫荡中原，天下无敌。主公可备进贡之物，松往许昌，说操起兵取汉中，则鲁不敢望蜀中也。”璋曰：“汝自建安十三年冬去荆州见操，甚不相待，汝犹恨之，今何再往？”松曰：“昔曹操在荆州，领百万之众，事如蚁集，岂有闲暇待人？今在许昌，文武各执乃事，松以利害说之，曹公必兴兵矣。”璋曰：“汝试言说曹公之语。”松曰：“某说马超有韩信、吕布之勇，与丞相有杀父之仇；今虽暂败，久必报仇。今汉中张鲁兵精粮足，百姓欲尊为汉宁王，不久必然称帝，侵犯中原。所缺者，惟大将耳。若马超急欲报父之仇。必聚陇西之兵去投张鲁，鲁得马超，是虎生翼矣。张鲁、马超共出，丞相何以当之？不如乘超未投汉中，张鲁不知准备，兴兵一击，可灭鲁矣。将此利害之言，随机应变往说之，事必谐矣。今不早行，待张鲁兵动，虽苏、张之辩，曹公亦不信矣。”刘璋大喜，将金珠锦绣为进献之物，即使张松赴许都。松暗画西川地理图，带从人十余骑，辞刘璋行。此时孔明有意图川，常使人探听，早有人报张松入许都，随即使人往许昌探脚。 

　　却说张松到了许都，馆驿安下，每日去相府伺候，未见曹操。原来曹操自西都回，傲慢人物，得志，不以天下人为念，每日饮宴，国政俱在相府商议。第三日，张松方通得名姓。左右先要贿赂，方才引入。操坐于堂，松恭拜毕，拱立。操曰：“汝主近年不进贡，何也？”松曰：“为途路艰难，贼寇生发，因此难贡。”操叱曰：“吾已扫净中原，有何贼也？”松曰：“南有孙权，北有张鲁，荆州刘备，少者带甲十余万，纵横无敌，岂为太平？”操见松人物猥琐，已自不喜；又闻语言冲撞，遂乃拂袖而起，转入后堂。左右责松曰：“汝为使命，不能趋承大意，一味冲撞。只是丞相看你远来之面，不见罪责。汝宜急回！”松笑曰：“吾川中无谄佞人也。” 

　　忽阶下杨修喝曰：“川人不谄佞，中原辈何谄佞耶？”松知修舌辩之士，有心难之。修平生有才，小觑天下之士。当时见松言语讽相府人，邀出府外书院中，分宾主而坐。修问松曰：“蜀道崎岖，远来劳顿。”松曰：“主公有命，岂辞万里之劳。虽赴汤火，亦不敢辞！”修问：“蜀中地物何如？”松曰：“论吾蜀中，有剑阁之雄，水路有锦江之险。市井里闾，则鸡犬相闻。田肥地茂，岁无水旱之忧；国富民殷，时有管弦之乐。以此而观之，四方则不能及吾蜀中也。”修又问：“蜀中人物如何？”松曰：“文有相如之赋，武有管、乐之才，医有仲景之能，卜有君平之智。九流三教，出乎其类，拔乎其萃，岂能尽数也。”修又问曰：“方今刘季玉手下，似公者能有几人？”松曰：“文武全才，智勇足备者，动以百数。如松之辈者，车载斗量，不可胜计。如我何足道哉？”修曰：“公居何职？”松曰：“滥充别驾之任，甚不称职。”松曰：“敢问公居朝廷何官？”修曰：“见为丞相主簿。”松曰：“久闻明公世代簪缨，祖宗辅相，何故不立于庙廊而辅佐天子？岂可区区作相府一吏而甘于自下者乎？”杨修闻之，面有愧色，乃强颜而答曰：“修虽居下僚，丞相委以军政钱粮之重任，早晚得领丞相之教诲，极有进益，非愿受此小职而甘也。”松笑曰：“丞相论文不达孔、孟之道，武不通孙、吴之略，专务强霸而居大位，岂足教诲？”修曰：“公居边隅之地，安知丞相大才？”呼左右于厨内取书一卷，以示张松。松从头至尾，遍观一次，其三十六篇，皆用兵之法。看毕问曰：“公以此书为何等书？”修曰：“丞相所作，号《孟德心书》。”松大笑曰：“公以松为土木，何相欺也！”修曰：“吾以《心书》示公，何得为欺？”松曰：“此书，吾蜀中小子亦能诵之，何为‘心书’？乃是战国无名氏所作，丞相盗窃以为己能，只好瞒足下，岂瞒过我？”修曰：“丞相密书，难以刊板，尚未传世。你言蜀中小童亦能诵之，何相欺也？”松曰：“公如不信，吾暗诵之。”修曰：“愿闻一遍。”松将《心书》从头至尾，朗诵一遍，并无差讹。杨修听毕，大骇一声，对松下拜。后人有诗赞曰： 

　　古怪形容异，清高礼貌疏。 

　　语倾三峡水，目视十行书。 

　　胆量包西蜀，文华冠太虚。 

　　千经井万典，一览更无余。 

　　杨修与松大笑，修曰：“公且哲居馆驿，容修再禀丞相，令公面君。”松谢而退。 

　　修入见操，曰：“适来丞相何慢蜀使？”操曰：“张松容貌怪异，语言不逊，吾故慢之。”修曰：“若以貌取人，恐失天下之士。丞相尚容一祢衡，今何不纳张松？”操曰：“祢衡文华播于当今，吾故不忍杀之。松有何能？”修曰：“丞相所作《心书》，适间松略观一遍，便能暗记，称言此书乃战国无名氏所作，蜀中小儿亦能诵之。修未信，松朗诵之，如瓶泻水。此世之罕有。”操令破板焚之。修曰：“此人从蜀中来，可使面君，交他见吾大国气象。”操曰：“彼不知吾兵法。来日往教场点军，汝引来看吾调兵。” 

　　修次日与张松同到西教场，观操点虎卫雄军五万，布阵于教场中，整顿有法。松斜目视之，操问松曰：“汝见此英雄人物否？”松曰：“吾蜀中人未曾见此，但以仁义定天下。”操正色视之。张松全无惧色，操又与松曰：“吾视天下鼠辈如草芥耳。大兵到处，战无不克，攻无不取。顺吾生，逆吾死。吾能令人荣达，亦能使人灭族。汝知之乎？”松曰：“素知也。”操曰：“汝既知吾用兵，何不畏服？”松曰：“丞相昔日濮阳攻吕布，宛城征张绣，赤壁遇周郎，华容逢关羽，割须弃袍于潼关：此皆无敌于天下！”操怒：“竖子焉敢数吾短处！喝令斩之。杨修谏曰：“松虽可斩，奈何从远道而来入贡，杀之，恐伤蛮夷之心。知者为此人口不逊，不知者谓丞相嫌礼物之轻，故斩来使。”荀彧亦谏，操令乱棒打出张松。 

　　松归馆舍，收拾回川。自思：“吾本欲献纳西川州郡，谁想操如此慢我。且我来时，对刘璋夸大口，今怏怏空回，必被蜀中耻笑。吾闻玄德仁义播于四方，不免去探此人若何，自有主见。”至郢川界口，忽见赵云引五百军相迎。问曰：“来者莫非蜀中张别驾否？”松答曰：“然也。”云声喏曰：“赵云伺候多时。”松问曰：“将军莫非常山赵子龙乎？”云曰：“是也。奉主公刘皇叔将令，为大夫远涉，路途劳苦，特命赵云护送大夫回程。”言讫，令军士捧过酒食来，云跪而进之。松自思曰：“人言刘皇叔宽仁爱客，今果如此，不比曹操傲慢于人！”遂与子龙饮了数杯，上马同行，来到荆州地面。是日天晚，来到馆舍，见两边百余人叉手侍立，鸣锣击鼓相迎。关羽于马前施礼曰：“奉主公刘皇叔之命，为大夫远涉风尘，特遣关某打扫驿庭，迎接大夫以待宿歇。”松下马与云长同入馆舍，早已安排酒礼相待。云长、子龙再三谦让，而后方坐，殷勤相劝。饮至更深，宿了一宵。 

　　次早早膳毕，上马行不数十里，远远刘皇叔同孔明、士元遥见张松，早先下马相等。松亦下马相见。玄德曰：“久闻大夫高名，如雷灌耳。恨云山迢递，不得亲近左右领教。闻知大夫今在许都回程，专此相迎。倘蒙不弃，同入荆州暂留车从片时，以叙渴仰之思，未知大夫肯否？”张松大喜，即上马，与玄德同到荆州。玄德设宴款待。坐间只说闲话，并不提起西川一事，无非动问刘璋安否，并问川中人物何如，松一应答之，张松心意只等玄德开言，问及川中兵事，然后说之。玄德与孔明并不提起此一节事。松见并不问及西川，乃先言曰：“今皇叔守荆襄，还有几郡？”孔明便答曰：“荆州乃暂借东吴的，每每使人来此取讨。目今只为皇叔是女婿，故权借安身耳。”松曰：“今东吴占据六郡及八十一州，民殷国富，犹且贪心不足耶？”庞统乃曰：“吾主乃汉朝皇叔，反不能占据州郡；其地皆汉之蟊贼，以霸道居之，惟智者观之，则不平焉。”玄德曰：“二公休言。吾有何恩德，敢望居是高位而想守是城池南面以视人乎？”松曰：“不然。‘天下者，天下人之天下，非一人之天下也，惟有德者居之。’何况明公一乃汉室之宗亲，仁义充塞乎四海。休道占据州郡，便立统而即帝位，亦不为过耳。”玄德拱手谢曰：“如公所言，吾何敢当之！” 

　　自此，留张松饮宴三日，并不提起川中事。张松辞去，玄德等于十里长亭设宴送行。玄德举酒谓松曰：“甚荷大夫不弃，肯留三日。今日相别，不知何日再得领教也？”潸然泪下。松亦下泪，自思：“玄德有尧、舜之风，安可舍之？不如说及西川，”乃曰：“松欲朝夕常侍于皇叔，恨未有便。松观荆州，东有孙权，北有曹操，非久恋之地。”玄德曰：“固知如此，未有安逸之所可容身也。”松曰：“益州险塞，沃野千里，民殷国富；地灵人杰，带甲十万；智谋名士，久慕皇叔之德。若举荆州之众，长驱入川，霸业可成，汉室可兴矣。”玄德曰：“备安敢当此。刘益州帝室之胄，恩泽久布蜀中。岂他人而能动摇乎？”松曰：“松非卖国求荣；璋虽有益州，禀性暗弱。曹操欺君罔上，终欲篡汉位。明公先取西川为本，后取汉中，次图中原，匡正天下于万世可也。况张鲁在北，将欲动兵，人心离散。皇叔不却，松愿当尽犬马之劳为内应。”玄德曰：“深感大夫指教，奈备实与季玉同宗，若相攻伐，恐惹天下人唾骂。”松曰：“明公知天时人事乎？若以人事而背天时，恐日月逝矣！大丈夫处世，当努力建功，今若乘时不取，必被他人取之，那时悔之晚矣。”玄德曰：“蜀道崎岖，千山万水，车不得方轨，马不得连进；虽欲取之，用何良计？”松于袖中取出地舆与玄德曰：“松献此图，上报明公知遇之恩。但见此，一日便知蜀中之道矣。”玄德略展视之，上面尽写地理行程，远近阔狭，山川险隘，府库钱粮，俱载明白。松曰：“明公可速行之。松有心腹契友法正、孟达二人，必能相助。明公一到，可以心事共议。”玄德谢曰：“青山不老，绿水长存。他日相期，必当重报。”松曰：“某遇仁义之主，不得不尽情也。”玄德谢曰：“备安敢当此言。”孔明、士元俱拜送于长亭，各辞而别。 

　　松回西川，见友人法正，陈说曹操轻贤慢士，已将益州许刘皇叔矣。法正曰：“汝心正合吾意。”即与孟达曰：“吾将益州献与玄德。”三人抚掌大笑。松曰：“吾荐二公为使，可往荆州。”二人应允。 

　　次日，张松见刘璋曰：“操为汉贼，欲篡天下，不可与言也。”璋曰：“似此若何？”松曰：“某有一计，使张鲁、曹操不敢轻犯西川。”璋问何计，松曰：“见居荆州皇叔与主公同宗，加之仁慈，有长者之风。操见影而胆丧，何况张鲁乎？主公何不遣使赍书以结好，使之为外援，足可以拒曹操、张鲁，蜀中可安。”璋曰：“吾有此心久矣。谁可为使？”松曰：“法正可去。”璋即修书，令法正为使，先通情好；次令孟达，送精兵数千，合玄德守御。正商议间，有主簿王（黄）权谏曰：“主公若听张松之言，则西川必属他人！” 

　　●庞统献计取西川 

　　璋问权曰：“吾结好玄德为一家，以拒张鲁，汝何出此言？”权曰：“臣素知玄德久矣。宽以待众，柔能克刚，英雄莫敌。曹操尚自寒心，其余何足论也。远得士心，近得民望；诸葛智谋，关、张英勇，黄忠、赵云、魏延为羽翼。若召到蜀而刘备安肯伏下？若以客礼待，则一国不容二主。若听某言，则西蜀有泰山之安；若不听某言，则主公有垒卵之危矣。张松昨日从荆州过，必与刘备同谋。可先斩张松，后绝刘备，则西蜀万幸也。”璋曰：“若如此，张鲁到来，何以拒之？”权曰：“不如闭境绝塞，深沟高垒，以待时清。”璋曰：“贼兵犯界，有烧眉之急；若待时清，此是慢计也。”璋不从，遂遣法正便行。又一人阻而谏曰：“不可！不可！”璋视之，乃帐前从事官王累也。累顿首而言曰：“主公今听张松之说，自取其祸。”璋曰：“不然，吾结好刘玄德，实欲拒张鲁也。”累曰：“张鲁犯界，乃疥癣之疾；刘备入川，是心腹之大患也。况刘备世之枭雄，先事曹操，便思谋害；后从吴侯，便夺荆州。心术如此，安可同处？今召之，西川休矣！”璋叱曰：“再休乱道！玄德是我宗兄，他安肯有夺我基业之心也？”便教扶二人出。遂命法正便行。后有诗曰： 

　　四海鲸吞百战秋，堪嗟季玉少机谋。 

　　当时若听黄王谏，安得西川属那刘！ 

　　法正离益州，径取荆州，来见玄德。参拜已毕，呈上书信。 

　　玄德拆封视之。书曰： 

　　族弟刘璋拜手致书于宗兄将军麾下：久伏电誉，蜀道崎岖，未及赍贡，甚切惶愧。璋闻“吉凶相救，患难相扶”，朋友尚然，况宗族乎？今张鲁在北，旦夕兴兵，侵犯璋界，甚不自安。专人谨奉尺书，上乞钧听。倘肯俯念宗族之亲，援以手足之义，即日兴师，剿灭狂寇，永为唇齿，自有重酬。书不尽言，专候车骑。建安十六年冬十二月，宗弟璋再拜奉书。 

　　玄德看毕大喜，设宴相待法正。玄德于筵上屏退左右，与正曰：“久仰孝直英名，张别驾多谈盛德。今获听教，甚慰平生。”法正谢曰：“蜀中小吏，何足为道！盖闻‘马逢伯乐而嘶，人遇知己而死’。张别驾昔日之言，将军复有异乎？”玄德曰：“备一身寄客，未尝不伤感而叹息。常思‘鹪鹩尚存一枝，狡兔犹藏三穴’，况吾人乎？且蜀中乃丰余之地，非不欲之，奈刘季玉同一宗室。”法正曰：“益州天府之国，非治乱之主，不可居也。今刘季玉不能用贤立事，刚无勇，柔过弱，此业不久必属他人矣。今付与将军，此机会不可错失。岂不闻‘逐兔先得’之语乎？将军欲之，某当效死。”玄德拱手谢曰：“倘使天助，实出公之所赐也。暂请少歇，尚容商议。”当日席散，孔明送法正归馆舍。 

　　玄德尚自沉吟间。庞统不退，笑而言曰：“事有不决，疑惑其心者，愚人也。主公仁智高明，何太疑耶？”玄德问曰：“以公之言，当复如何？”统曰：“荆州荒残，人物殚尽，东有孙权，北有曹操，难以得志。今益州户口百万，土广财富，以为可资大业，而王霸诚足成也。幸张松、法正以为内助，此天赐也，何必疑惑哉？某故笑之。”玄德曰：“今与吾水火相敌者，曹操也。操以急，吾以宽；操以暴，吾以仁；操以谲，吾以忠：每与操相反，事乃可成耳。今以小利而失信义于天下，因此不忍也。”史官有诗赞曰： 

　　屡劝兴兵意已深，谁知玄德尚沉吟。 

　　不因小利忘仁义，便是当年尧、舜心。 

　　庞统曰：“主公虽存仁信，奈当今离乱之时，皆用兵争强之世，岂得每施仁义于人，宜从权变之术。且‘逆取顺守’，古人所贵。若事定之后，兴灭继绝，报之以义，封以大国，何负于信？若今日不取，终被他人取之，反不美也。今主公用权变以得天下，用仁义以守之。请主公熟思之。”玄德拱手谢曰：“先生之言，当铭肺腑。”于是遂请孔明共议起兵西行。孔明曰：“荆州重地，必须得人以守之。”玄德曰：“吾与庞士元、黄忠、魏延前去，军师与关云长、益德、子龙等守之。”分拨已定。次日，孔明总守荆州；云长守襄阳要路，当青泥隘口；张飞领四郡；赵云屯江陵，镇公安。玄德令黄忠为前部，魏延为后军。玄德与刘封、关平在中军，领马步兵五万起程。临发兵，忽廖化领军来降，玄德交廖化辅助云长守襄阳。 

　　玄德引军望西川进发。行不数日，孟达接着，拜见玄德，说：“刘璋令某将兵数千，前来相迎。”玄德使人入益州，先报刘璋知。发文书告报沿途州郡供给钱粮，动以万计。自出涪城，亲接玄德，即下令准备车乘帐幔，旌旗铠甲。主簿王权慌入谏曰：“主公此去，必被玄德所害也。某食禄多年，不忍主公中他人之奸计。望乞三思！”张松曰：“权疏间宗族之义，纵长寇盗之威，实无益于主公，望不可听。”璋大喝权曰：“吾意已决，汝何逆之！”权顿首叩头，流血满面，进前口衔刘璋衣襟以谏。璋大怒，夺衣而起。权不听，被璋踢折当门二齿。璋喝左右推出，黄权大哭而归。 

　　刘璋临行，忽李恢又谏，璋不听。行至城门边，见王累将绳索倒吊于门口，手持谏章。璋交取谏章来看。曰： 

　　益州从事臣广陵王累泣血上疏曰：“昔唐尧立敢谏之木，夏禹立诽谤之鼓，食苦口之味，纳忠谏之言。是以传国长久，皆由能用言所致也。今主公雄据益州，得之不易，正当采纳忠言，保传永远可也。何乃听信谗言，轻往涪城，会迎刘备？臣意刘备枭雄，必生异心。往古可鉴，昔楚怀王会盟于武关，不听屈原之言，困于秦邦；吴王夫差约会于黄池，不纳子胥之谏，终于越国。臣因车驾起行，冒死直谏，乞念创业艰难，守成不易，深鉴往事之非，拒绝刘备之约，则蜀中老幼幸甚！主公之基业万幸！否则宁死不辱以事二主也。惟垂察焉。 

　　刘璋看毕，大怒曰：“吾与仁者之人相会，如亲芝兰，汝何故数辱于我！”王累见刘璋不听其言，大叫一声“惜哉”，自割其索，撞死于地。后有诗曰： 

　　自古忠臣多丧亡，堪嗟王累谏刘璋。 

　　城门倒吊披肝胆，身死犹存姓字香。 

　　刘璋将三万人马，往涪城而来。后车乘装载资粮钱帛一千余辆，来接玄德。 

　　却说玄德前军已到垫江音殿江。所到之处，一者是西川供给之厚；二者是玄德号令严明，如有妄取百姓一物者斩之。于是所到之处，秋毫无犯。提老携幼，满路观瞻，焚香礼拜。玄德皆抚慰之。忽张松遣心腹人见法正。正得书，知其意，来见庞统。正曰：“近张永年使密书到此，今于涪城相会，疾便可图之，大事即定矣。机会切不可失。”统曰：“此意且不可言。待二刘相见了，方进言之。若预走泄，于中有变。”法正乃秘而不言矣。涪城离成都三百六十里。璋已到，使人迎接玄德。两军皆屯于涪江之上。玄德入城，与璋相见，各叙兄弟之情。讲礼毕，备挥泪以诉汉朝宗族。筵散，各回寨中安歇。 

　　璋与众官曰：“可笑黄权、王累等辈，不知宗兄之心，妄相猜疑。吾今日见之，真仁义之人也。吾得为外助，又何虑曹操、张鲁耶？非张松则失此羽翼。”当夜，脱所穿绿袍，并黄金五百两令人往成都赐与张松。璋对众官喜而言曰：“吾结好玄德，夜卧安矣。”时手下将佐刘璝音颓、泠苞音灵苞，乃川中名将。此姓最稀，《春秋左传》内有“周大夫泠州鸠”、张任、邓贤达一般儿蜀中文官武将曰：“主公且休为喜。刘备心意难测，柔中有刚，难以度处。倘一时有变，未可量也。”璋笑曰：“汝等皆心术之人也。吾兄岂有外心哉！”遂归帐中而宿。 

　　却说玄德归到寨中，庞统入谏曰：“主公今日席上见刘季玉动静乎？”玄德曰：“季玉真诚，真吾弟也。”统曰：“季玉虽善，其刘璝、张任等各抱不平，睨视主公，中间吉凶未可保也。以统之计，莫若来日设宴，请刘季玉赴席；于壁衣中埋伏刀斧手一百人，主公掷杯为号，就筵上杀之；一拥入成都，刀不出鞘，弓不上弦，可坐而定也。”玄德曰：“季玉是吾同宗骨肉，诚心待我。更兼吾初到蜀中，恩信未立，若行此事，上天不容，下民亦怨矣。公之谋，虽霸者亦不为也。如此，则不义矣。”统曰：“非统所见如此，是法孝直得张松亲书，所言事不宜迟，只在早晚可图之。”法正入见曰：“某等非为自己，顺天命也。”玄德曰：“刘季玉与吾同宗，不忍取之。”正曰：“明公差矣。若不如此，张鲁与蜀有杀父之仇，其人必取也。今主公不可久住，当速图之！窃谓主公远涉山川，驱驰士马，既到此地，进则有功，退则无益。若执其狐疑之心，迁延日久，师老财废。不但如此，又恐机谋预泄，被他人所算，那时主公何处归着？不如乘此天与之时，人归之际，而定其西川，以立基业。诚有为之时，不可失也！”此时法正再三说玄德取蜀。未知玄德心下若何，且听下回分解。



　　●赵子龙截江夺幼主 

　　建安十七年正月，玄德与刘璋会宴于涪城，尽诉兄弟之情。次日，庞统引法正劝玄德：“就席间将刘璋杀之，西川不劳而定。”玄德曰：“初入蜀中，恩信未立。”不从其言。统再三苦劝，玄德不允。宴于城中，二人细诉衷曲，犹如一母所生。酒至半酣，庞统、法正商议曰：“事在掌握之中，由不得主公。”便交魏延舞剑，暗嘱“下手”杀刘璋。延遂拔剑曰：“筵间无乐，愿舞剑为戏。”庞统呼众武士人到堂下，只等魏延下手杀璋。璋手下诸将张任等知其意，掣剑出曰：“舞剑必须有对，某请伴之。”二人对舞。张任以目视玄德，庞统以目顾刘封，封即拔剑舞入。刘璝令邓贤各掣剑出曰：“我等当群舞，以助一笑。”玄德大惊，掣左右所佩之剑，立于席上曰：“吾弟兄乃汉室至亲，又非‘鸿门会’，何用舞剑而为乱乎？不弃剑者立斩之！”刘璋亦叱曰：“弟兄相聚，为尽欢而已，何用舞剑。”众将纷然下堂，尽除兵器。玄德唤诸将，以酒赐众曰：“吾弟兄不忘骨肉，共议大事，岂有二心？汝等勿疑，阴怀他意。”众将皆谢。刘璋与玄德共饮至晚而散。玄德归寨，责庞统曰：“吾以仁义躬行天下，今恩信未立，岂可为不义之事乎？” 

　　刘璋回寨，刘璝等曰：“主公不如早图刘备，免生后患。”璋曰：“吾兄玄德非比他人。”众将曰：“玄德虽无此心，手下将士皆欲吞并西川，以图富贵。”璋曰：“汝等再勿多言。”自此二人会饮，并无猜忌。忽报张鲁兵犯葭萌关。刘璋请玄德引本部兵往葭萌关拒守。众将劝刘璋令大将紧守各处关隘，以防刘备。璋不听。却令水军都督杨怀、高沛把守涪水关。刘璋自回成都。玄德比及到葭萌关，严禁军士，广施恩德收买民心。 

　　探卒报知孙权，权会众商议。权曰：“当初吾欲与刘备同取西川，谁想今日背了吾自去，当复何如？”顾雍曰：“今刘备分兵往西川，未易往还。何不差军先截川口，断塞刘备归路，再起大军，一鼓而得荆、襄也。”权从其计，便令起兵。忽权母吴国太从屏后出喝曰：“谁进此计者，可斩之！以雪吾女之恨！吾止有一女，嫁与玄德，见在荆州。今若动兵，吾女性命何在？”又叱孙权曰：“汝承父兄之业，坐镇八十一州，尚自贪心不足，只图小利，不念骨肉。”权答曰：“母亲之训，安敢有违！”国太深恨顾雍而入。孙权自思：“此机会一失，何日得也？”正沉吟间，忽张昭立于面前，问曰：“主公所忧何事？”权说知前由。昭曰：“此易事也。可差一人，带五百军，扮作商人，潜到荆州，下一封密书与孙夫人说，只道国太病危，欲嘱后事，星夜还必。玄德只有一子阿斗，就交带来，暗地下船，顺水而行。此时玄德定把荆州来换阿斗。如有不睦，一任动兵，何碍于事？”权曰：“此计大妙！吾有周善，力能举鼎，胆量极大，可以命之。”昭曰：“切勿漏泄，只此便令周善依计而行。” 

　　船内暗藏军器。周善到荆州，门吏报知孙夫人，唤周善入。善呈上密书，夫人见书说国太病危，大哭曰：“使人往南郡交军师知会，方可以行。”周善曰：“若等军师回，恐误大事。”夫人曰：“若不辞而去，恐有阻当不便。”善曰：“江边已备船只，今请夫人出城上船。”孙夫人将七岁阿斗带上车内；引二十余人，各跨刀上马出城，来到江边下船。府中人飞报孔明知会。 

　　赵子龙在公安巡哨，得知大惊，忙引数十骑赶到。大叫：“且休开船！”周善手执长戈，喝令军士各将军器摆在船上，顺流而去。子龙沿江赶叫曰：“任从夫人去，只有一句话拜禀。”周善曰：“你是何人，敢阻主母！”子龙不答，沿江赶到十余里，弃马挽枪，跳上渔舟。周善交军士放箭，云以枪拔之，纷纷落水。周善用长枪来刺赵云，云弃枪在小船上，掣所佩青锋宝剑，踊身跳上大船。吴兵尽皆惊退。诗曰： 

　　可爱常山赵子龙，当阳救主显英雄。 

　　昔时怀内藏真主，今日江心立大功。 

　　孙氏威权浑挫灭，张昭谋略已成空。 

　　两番遇险依洪福，四十余年旺蜀中。 

　　赵云入船舱，见孙夫人抱阿斗于膝上。孙夫人喝子龙曰：“何故无礼？”云曰：“主母何故不与军师知之而行？”夫人曰：“我母病危，无暇报知。”云曰：“主母差矣。主人一生止有这点骨血，小将在当阳长阪百万军中死战救出。今暗带将去，此何理也？”夫人怒日：“你是帐前武士，安敢管吾家事！”云曰：“望夫人留下小主。”夫人曰：“汝半路辄入船中，必有反意！”云曰：“纵有万死，不敢放小主人去。”夫人喝令侍妾将云揪住，被云推倒，就夫人怀中夺了阿斗，抱出船头，欲要行凶，又碍道理，进退无计。赵云一手抱定阿斗，一手仗剑，人不敢近。周善在后将船放去。 

　　幸遇张飞巡江听知，慌忙赶来截住，吴兵见张飞持刀跳上船来，周善提刀来迎，被张飞一刀砍倒，提头于夫人面前，夫人惊曰：“叔叔何太无礼？”飞曰：“汝不以我哥哥为重，私自归家，是何道理？”夫人日：“我母病危，等汝兄回，须误我事。你不放我回，愿投长江而死！”飞与云商议：“若逼夫人下水，非为臣下之礼，只抱阿斗过船。”乃与夫人曰：“俺哥哥大汉皇叔也，不辱了嫂嫂。今日相别，若念哥哥（恩义），早晚便回。张、赵辞回，孙夫人船回江东。后人诗赞张飞曰： 

　　长阪桥头怒一声，倒流烟水退曹兵。 

　　今朝江上扶危主，青史留题万古名。 

　　张飞、赵云夺主回船。行不数里，孔明引大队船只接见阿斗，大喜。同回荆州，差人去报玄德知会。 

　　孙夫人回见母兄，说张飞、赵云杀了周善，截江夺了阿斗。孙权大怒曰：“今妹回吴，又杀周善之仇，如何不报：”遂聚文武商议来取荆州。 

　　●曹操兴兵下江南 

　　孙权正议取荆州，忽报曹操起兵四十万，来报赤壁之仇。权大惊，与众商议。人报长史张纮，自辞回家养病而死，有哀书呈上。孙权观其书曰：“秣陵山川秀丽，有帝王之气，可速迁都，以成万世之基！” 

　　权览毕大哭曰：“张子纲所谋，孤如何不从！”即令迁居于秣陵，改名建业，筑石头城，今为应天府。吕蒙曰：“曹操兵来，可夹濡须水口筑坞以拒之。”坞，即城也。诸将皆曰：“上岸击贼，何用筑坞？”蒙曰：“兵有利钝，战无百胜。”权曰：“‘人无远虑，必有近忧。’子明之见是也。”即令军数万筑坞，昼夜并工，务要立办。 

　　曹操点军起行，长史董昭进曰：“自古以来，人臣未有丞相之功，周公、吕望不能及也：栉风沐雨二十余年，扫荡群凶，与百姓除害，使汉室复存，今受魏公之任，宜加以‘九锡’，以彰功德。” 

　　侍中荀彧曰：“不可。丞相举义兵，匡扶汉室，秉忠贞之诚，守退让之实。君子爱人以德，不宜如此。”操闻变色，深恨之。董昭曰：“岂可因一人而阻众望？”遂尊操为魏公。荀彧掩泪而出曰：“吾不想今日如此！” 

　　建安十七年十月，曹操兴兵下江南，带荀彧同行。彧知操有杀害之心，推病在寿春。操又使人催并前行，彧叹曰：“吾死于九泉之下，有何面目见汉君也！”忽操使人送饮食一盒，上有操亲笔封记。彧开盒视之，并无一物。彧解其意，曰：“催吾死矣！”遂服毒而亡。年五十岁。其子荀晖，发哀书报操，操甚懊悔，差人厚葬，谥曰敬侯。有诗赞曰： 

　　颍上荀文若，人称王佐才。 

　　声名齐五岳，功业振三台。 

　　孟德无终始，留侯不再来。 

　　忠心怀恨死，天下尽悲哀！又静轩诗曰： 

　　王佐才华天下闻，赤心事贼建奇功。 

　　魏家社稷安排定，临没无颜见汉君。 

　　操兵至濡须今九江历阳县，摆开阵势。引百余骑上山坡，望见江上战船，各分队伍，依次摆列。只见青凉伞盖下，坐的孙权，左右文武侍立。操以鞭指曰：“养子当如孙仲谋！刘景升之子，豚犬耳！”忽闻一声炮响，战船飞奔过来。曹兵退后便走。孙权亲自引数百骑赶到山坡下来击操。操大惊而走，韩当、周泰两骑抢上山坡来，却得许褚敌住二将，操始得回。归寨，夸许褚之能，责骂众将：“临敌先退，挫吾威风！再后如此，尽行斩首！”夜至二更，忽寨后四下火起，乃吴兵劫入大寨。杀至天明，操退五十里，收败军下寨。心中闷坐，闲看兵书，程昱见曰：“丞相既知兵机玄妙，岂不知‘兵贵神速’乎？丞相起兵，迁延日久，故孙权得以准备，夹濡须口为坞，甚是有理。不若罢兵回许昌，再来定夺。”操不答。 

　　程昱出。操伏几而卧，梦闻潮声汹涌，如万骑相争。操视之，见大江中推起一轮红日，光华射目，又见天上两轮太阳对照。先是江心推出红日，拽拽飞来，坠于寨前山上，声如雷震。倏然惊觉一梦。帐前军士正报午时。操交备马，径奔梦中所见红日坠于前山上看之，忽见一簇人马，约十余骑，当先一人，乃孙权也。权见操至，不慌不忙，在山上勒住马，以鞭指操曰：“丞相坐镇中原，富贵已极，尚贪心不足，欲图吾江南，是何理也？”操答曰：“汝为臣，不尊王室，吾奉天子诏，特来讨汝！”权笑曰：“汝出此言，岂不羞乎？天下谁不知汝挟天子令诸侯？吾非不尊前诏，实是讨汝，以正国家也！”操大怒，叱诸将上山来捉孙权。忽山背后韩当、周泰、陈武、潘璋四将引三千弓弩手两边乱射，箭如急雨。操引众将便走。背后四将赶来，却得许褚敌住，救操回寨。自思：“孙权红日之应，后必为君。”心中有回军之意，又恐东吴取笑，进退未决。建安十八年正月，连阴雨水甚多，小路水皆满，军在泥水之中。操听知各寨军士皆有思归之心。操心忧甚，当日在寨中，正与众商议。忽报东吴有使赍书到，操开书曰： 

　　吴侯孙权再拜致书于汉丞相麾下：窃谓权与丞相皆汉朝臣宰，不思辅国安民为本，互相妄施杀伐，此非仁者之心也。即目春水暴生，公宜速回，各图安逸。如其不然，复有赤壁之祸！公宜自思焉。 

　　后批一行云：“公若不死，吾何得安。”操看毕，大笑曰：“孙权不欺我也。”遂赏使者回报。命庐江太守朱光镇守皖城，令班师回许昌。 

　　孙权亦收军回建业。与众商议曰：“操虽北去，刘备在葭萌关未还。可引拒操之兵，去取荆州！”张昭曰：“某有一计。令刘备终于西川，不复再回荆州。”权大喜，问计如何。 

　　●刘玄德斩杨怀高沛 

　　张昭曰：“若兴兵去取荆州，则操兵再至矣。不如修书二封：一封与刘璋，言刘备结连东吴，欲图西川，使刘璋与刘备相疑，内外相攻；一封书与张鲁，交进兵攻荆州。使刘备首尾不能救护，然后起兵取荆州，事必谐矣。”孙权以计而行。 

　　玄德在葭萌关日久，民心甚顺，知曹操兴兵犯濡须，与庞统议曰：“操击孙权，胜则就取荆州，权胜亦犯荆州矣。如何保守？”统曰：“孔明多谋，东吴必不敢犯荆州。主公可移书与刘璋，只推：‘曹操攻孙权，权求救于荆州。吾与孙权唇齿之邦，唇亡齿寒也。今张鲁自守之贼，决不犯界。吾今兵回荆州，与权同破曹操，奈我兵少粮缺。望念同宗之故，速拨精兵四万，行粮十万斛，缎疋军器如数，星夜发付前来，勿致有误。’” 

　　玄德从之，命使到关头。把关将杨怀听知，令高沛守关，怀同使者来见刘璋，呈上备书，说借军粮事，杨怀曰：“专为此书而来。刘备自从入川，普施恩德以收民心，甚是不善。今求军马钱粮，不可与之。如若相助，是抱乾柴于烈火之上，急难救灭也。”璋曰：“吾与玄德弟兄之情，不可废也。”刘巴、黄权谏曰：“刘备枭雄之人！久留于蜀，是纵虎入室也。今若助军马钱粮，如虎添翼也。不可与之！”璋乃勉意拨老弱军四千，粮米一万斛，缎匹军器各五千，发使者回去。刘巴交杨怀紧守关隘。使者回见玄德，具言此事，随后送粮至。玄德怒曰：“吾为汝破敌，费力劳心。汝今慳财吝赏，何以使战士效力乎？”遂扯破回书，大骂使者。来使连夜走回成都。庞统曰：“主公只以仁义为重，今竟如何？某有三条妙计，愿主公自择而行：只今选精兵，星夜迳袭成都，一举便得，此为上计。杨怀、高沛蜀之名将，各伏（仗）强兵拒守关隘。今主公佯言回荆州，二将必来相送；就擒而杀之，先据涪城，然后却向成都，此中计也。退还白帝城，连夜回荆州，徐图进取，此下计也。若沉吟不去，将至大关（困），不可久矣。”玄德依中计而行。统交作书辞刘璋，虚言“操将乐进兵至青泥镇，兄弟关羽抵敌不住，吾当亲往临战。”使人入成都报知。 

　　却说张松只道玄德真心回荆州，修书一封，私欲令人送与玄德。正值亲兄广汉太守张肃到，松急藏书于袖中，与肃陪话。肃见松只有开调之意，索酒饮至半酣，松忽落此书于地，肃从人拾得。须臾席散，从人以书呈肃。肃视书曰： 

　　松顿首拜上皇叔麾下：昨尝进言，并无虚谬。今大事已在掌握之中，何故弃此而回荆州？使松闻之，如有所失。书呈到日，疾速进兵，以图王业。 

　　张肃见了，大惊曰：“吾弟作灭门之事，不可不首！”将书来见刘璋，说弟张松与刘备同谋，欲献西川。璋大怒曰：“吾平生以仁义待人！令捉张松全家斩之。”诗曰： 

　　一览无余自古稀，谁知书信泄天机。 

　　未观玄德成王业，先向成都血染衣。 

　　刘璋斩了张松，与文武商议曰：“刘备欲夺我基业，如何保守？”黄权曰：“事不宜迟，即差人报各处关隘，添兵把守，不许放荆州人马入关。”璋从之。 

　　玄德提兵回涪城，先使探马告报关上，曰：“吾回荆州，来日径过，请杨、高二将相别。”杨怀、高沛在关上，听知报来，二人议曰：“我等先藏利刃，于玄德送行处刺之，以除后患。”怀曰：“此计大妙！”只带随行二百余人远送，其余留守关上。玄德引军回至涪江，庞统与玄德曰：“杨怀、高沛若来，可提防之；若不来时，起兵取关。”忽起大风，吹倒马前“帅”字旗。统告玄德曰：“杨、高二人必有害主公之心，急宜提防。”玄德乃披重铠，自佩宝剑。忽报杨、高二人前来送行。玄德令庞统分付黄忠、魏延二人：“但关上人来，不问多少，再休放回。” 

　　杨怀、高沛身藏利刃，带二百人，牵羊送酒，直至军中，不见准备，心中暗喜，以为中计。二将见玄德曰：“今闻皇叔远回，特具薄礼相送。”玄德曰：“二将军守关不易，当先饮一杯。”二将饮酒毕，玄德曰：“吾有密事共二将商议。”叱手下将二百人赶出军中。玄德喝曰：“吾与刘璋乃同宗兄弟，汝二人何故害我？”令刘封、关平把二将拿下。庞统喝交搜出利刃二口。玄德怒曰：“吾与你无仇，何故行刺？”二人低头不语。玄德怒，令斩之。一声号令，黄忠、魏延将二百从人捉下，玄德赏酒压惊曰：“杨怀、高沛间谍吾兄弟，藏刀行刺，已行诛戮。罪不在你等。”尽皆恕之，众皆拜谢。庞统曰：“今夜用汝等引路，带吾军去取关，各有重赏。”众皆应允。 

　　是夜到关下，叫曰：“二将军回兵，可速开关。”上看是自家军，即时开关。军士一拥而入，得了涪关。统曰：“兵贵神速，不可缓也。”连夜令守关军士引至涪城，叫开城门。玄德入城，分兵前后守把。次日，玄德设宴，顾庞统曰：“今日之会，可为乐乎？”统曰：“伐人之国而以为欣，非仁者之兵也。”玄德怒曰：“吾闻昔日武王伐纣，前歌后舞。此亦非仁者之兵乎？汝言不合道理，宜速退去！”庞统全无惧色，大笑而起。左右扶玄德入后堂，睡至四更酒醒，左右将叱庞统之言告玄德。玄德懊悔不及，次早，请庞统曰：“昨日酒醉，误触于公，幸勿介怀。”统曰：“君臣有失，何独主公乎？”玄德大笑，共乐如初。 

　　却说败兵走回成都，报知刘璋。璋大惊曰：“不想果有此意！”遂问文武退兵之策。刘璝、泠苞、张任、邓贤日：“某等领兵往雒县，以拒刘备。” 

　　●黄忠魏延大争功 

　　刘璋从之，四将起兵，刘璝曰：“吾闻锦屏山中有一异人，道名‘紫虚山人’，知人生死吉凶、贫贱寿夭，可令军马先行，吾等可往问之。”张任曰：“大丈夫行兵拒敌，岂可问于山野之人？”璝曰：“不然，圣人有云：‘祸福将至，善必先知之，不善必先知之。’吾等问于高明之人，当知趋吉避凶之路也。”于是四人行至锦屏山底，见紫虚道人坐于蒲团之上。四人下拜，求问前程之事。紫虚命道童取纸，写诗八句，示刘璝曰： 

　　左龙右凤，飞入西川。雏凤落地，卧龙升天。 

　　一得一失，大数如然。宜归正道，勿丧九泉。 

　　刘璝又问：“四人气数如何？”紫虚曰：“必定难逃，何须再问。”璝又问时，紫虚睡去。四人下山，璝曰；“仙人之言，不可不信。”张任曰：“此狂士也。”上马前至雒城，分调人马守把各隘。刘璝曰：“雒城乃成都保障之地，失此难保成都。”令泠苞、邓贤去雒县扎下。两寨遥张声势，勿使敌军临城，刘璝、张任保守雒城。 

　　探卒报知玄德四将扎寨根由，玄德问众将：“谁敢去取雒城？”黄忠出曰：“老夫愿往。”玄德曰：“老将军领本部军马，取得雒城，必当重赏。”魏延出曰：“老将军年迈，小将愿往。”忠曰：“我已领将令，你如何敢僭越？”魏延曰：“吾闻泠苞、邓贤，蜀中名将，诚恐不利，误了主公大事，因此与将军一往。”黄忠怒曰：“汝欺吾老，敢与比试？”延曰：“主公之前，当面比试，赢的便去。”玄德急止之曰：“不可。吾领兵取川，全仗你二人之力。‘两虎相斗，必有一伤’。误我大事。”庞统曰：“你二人不必相争。目今泠苞、邓贤下两个营寨。汝二人各收一寨。如先捉将者，便为头功。”二人欣然分军而行。统曰：“此二人犹恐于路相争，主公可自引军为后应。”玄德留庞统守城，自带刘封、关平引五千军随后接应。 

　　黄忠传令，来日四更造饭，五更结束，平明离寨，取左边山路而进。魏延回寨，暗使人探听黄忠甚时起兵。探军回报，魏延暗喜，分付军士三更造饭，四更便行，要到邓贤寨边。黄忠打泠苞寨，魏延攻邓贤寨，远有金鼓之声，皆不听得。当夜，魏延令军士饱食，掩旗息鼓劫寨。三更前到半路，魏延马上寻思：“只去打邓贤寨，不显我强；不如先打泠苞寨，却将得胜兵打邓贤寨，两场功劳都是我的。”便令军士投左边山路而去。 

　　天色平明，到泠苞寨不远，伏路小军飞报入寨，泠苞准备等候，一声鼓响，三军杀出寨来。战魏延二十合，川兵分两路来袭汉军之后。延听得背后阵脚乱了，汉军败走五里，山背后邓贤截住。川将赶来，忽魏延马两足跪地，邓贤马先到，正挺枪来刺，却得黄忠一箭射死邓贤。后面泠苞来救，又得黄忠从山坡上杀来，泠苞败走。黄忠乘势赶来，救了魏延。 

　　杀到寨前，苞又回马与忠再战数合，后面人马拥来，苞不能入寨，却引败兵来投右寨。其寨已被玄德、刘封、关平取了。泠苞两下无路，取山僻小路欲回雒城。走不数里，被魏延伏兵齐起，举搭钩把泠苞捉了，绑缚解见玄德。 

　　玄德立免死旗，凡川兵倒戈卸甲者，不许杀害，如伤者偿命。其降兵皆拜于地。玄德日：“汝川兵皆有妻小，原降者从便，不愿降者放回。”川兵皆悦。黄忠来见玄德，说魏延乱了军法，该斩。玄德唤魏延，延解泠苞至。玄德曰：“虽然有罪，此功可赎。”令延拜谢黄忠救命之恩，今后毋得争功，再争者斩。魏延顿首伏罪。玄德为泠苞自解其缚，赐酒压惊，问曰：“汝肯降否？”苞曰：“雒城刘璝、张任与某结生死之交，如蒙放免，前去招安来降，就献雒城。”玄德大喜，便与衣服鞍马以送之。魏延曰：“此人不可放。脱身一去，不复来矣。”玄德曰：“吾以仁义待彼，如其不来，是他绝义。不必计较。” 

　　苞回雒城，见刘璝、张任，不说捉去放回，便说：“被我杀了十余人，夺得马匹逃回。”刘璝急令人往成都求救。刘璋听知斩了邓贤，心中大惊。即令其子刘循同长子之舅吴懿为主将，懿保吴兰、雷同二人为副将，点二万人马，去守淮（雒）城。刘璝、张任接见，吴懿曰：“若兵临城，难以拒敌，汝等有何高见？”泠苞曰：“此间一带止靠涪江，江人（水）急；备军寨占山脚，其形最低。可拨五千军，各带锹锄，夤夜往沿江锹决涪江之水，可尽淹死刘备之军也。”吴懿依计而行，令吴兰、雷同引兵接应。 

　　玄德令黄忠、魏延各守一寨，自回涪城，与庞统商议。细作抱说：“孙权结连张鲁，来攻葭萌关。”玄德惊曰：“葭萌有失，截断归路，吾进退无路矣。”统唤孟达曰：“汝蜀中人多知地理，去守葭萌关，何如？”达曰：“某保南郡枝江人霍峻，字仲邈。旧事刘表为中郎将。此人深知广汉，民心俱服，守关万无一失。”玄德即遣孟达、霍峻去守葭萌。 

　　忽报有客相访。统出迎，见其人身长八尺，形貌奇伟，头发截短，披于面上，衣服不整。统问曰：“先生何人也？”其人不答，径上统床仰卧不应。统疑，又问，其人答曰：“来说知天下大事。”统闻之，敬进酒食。其人起而饮，醉又睡。统疑恐是奸细。使人请法正视之，其人一跃而起，与法正大笑。 

　　●落凤坡乱箭射庞统 

　　统问法正，正曰：“此公广汉人也，姓彭，名羕，字永年，乃蜀中豪杰。因言毁谤刘璋，被璋髡钳为徒隶，因此发短。”统以师礼待之，问从何来。羕曰：“吾来救数万人性命，见皇叔方说明白。”法正慌报玄德。玄德亲自谒见，请问其事。羕曰：“皇叔多少军在前寨？”玄德曰：“黄忠、魏延在彼。”羕曰：“为将之道，岂不知地理乎？前寨紧靠涪江，若决其水淹之，前后以军截住，一人不可逃矣。玄德拜彭羕幕宾，使人密报黄忠、魏延，提防决水之患。黄忠与延会议：各轮一日，如遇敌军到来，合兵杀之。 

　　泠苞见当夜风雨大作，引了五千兵江边等候决江。只听背后喊声大起，前后冲突，各不相顾。泠苞夺路走时，被魏延活捉。吴兰、雷同来救，又被黄忠杀退。魏延解泠苞见玄德，玄德责曰：“吾以仁义，放汝回城，何敢再来？”推出斩之，重赏魏延回寨。玄德设宴款待彭羕。忽报：“荆州孔明差马良至此。”玄德召问之，良将孔明书呈上。言：算太乙数在今年岁次癸已，罡星在西方；夜观星象，太白临于雒城之分，主应将帅身上吉少凶多。宜谨慎之。玄德看毕，令马良先回。统暗思：“此是孔明怕我取西川成功，以此言相阻耳。”乃对玄德曰：“统亦知太乙数，已知罡星今年在西，应主公合得西川，别不主凶。统夜占天文，见太白临雒城，斩蜀将泠苞以应凶兆矣。主人不必疑心，可速进兵。” 

　　玄德见统再三催促，引兵至寨。统问法正曰：“前至雒城多少路？”法正画地作图。玄德取张松遗图本对之相同。法正曰：“山北有条大路，正取雒城东门；山南有条小路，却取雒城西门：两条路皆可进兵。”庞统曰：“某同魏延取山南小路而进；主公领黄忠从大路而进：并到雒城取齐。”玄德曰：“某自幼习马，多行小路。军师可行大路。”统曰：“大路必有军马把拦，主公当之。统取小路。”玄德曰：“吾夜梦见一神人，手提铁捧，击吾左臂，觉来犹疼。此行莫非不利。”统笑曰：“壮士临阵，不死带伤，理固然也。何故以梦寐而疑其心乎？”玄德曰：“吾所疑者，孔明之书也。”统笑曰：“主公果被孔明之惑也，不使统立功，故有是言以疑其心，则生梦矣，何凶之有？令统肝胆涂地，亦称本心。主公再休疑心。”令军士三更造饭，次日平明上马。忽统坐下马眼生花，把统掀在地下。玄德跳下马来笼住那马。玄德曰：“军师何故乘此劣马？”统曰：“此马久乘，未尝如此。”玄德曰：“此马临阵，误人性命。吾乘白马，性极驯熟，军师可骑，万无一失。劣马吾自乘之。”遂与统换马。分兵而进。临别，庞统谢曰：“深感主公厚恩，万死莫能报也”。玄德见统去，意惨伤，自觉不悦，悒怏而行。 

　　城中吴懿、刘璝听知斩了泠苞。张任曰：“城东南边有一条山僻小路，最为紧要，某引一军守之。诸公坚守雒城，不可有失。”忽报汉军分两路前来攻城，张任引三千精兵，先来小路埋伏。见魏延军过，张任尽放，休得惊动。只见庞统后来，数内军指曰：“军中骑白马者乃刘备也。”张任大喜，准备弓弩。 

　　庞统正行，抬头见两山逼窄，树木丛杂；又值春初，枝叶茂盛。统心甚疑，勒马问是何地名。有蜀投降军士曰：“此处地名落凤坡。”统大惊，曰：“吾号‘凤雏’，到此休矣！”急令后军速退。忽山上一声炮响，箭如雨下，只望骑白马者便射。可怜庞统死于乱箭之下。有诗叹曰： 

　　胸襟如浑沌，天地总包罗。 

　　报国机谋远，收川气慨多。 

　　声名垂竹帛，忠义冠山河。 

　　堪叹无阳寿，星沉落凤坡。又宋贤诗曰： 

　　三国纷纷多俊英，堪怜庞统善谈兵。 

　　谁知落凤坡前丧，独有南阳一孔明。 

　　时庞统亡年三十六岁。先是，川中有童谣歌云： 

　　一凤并一龙，相将到蜀中，龙到半路里，凤死落坡风。 

　　风送雨，雨送风。降汉将，蜀道通，蜀道通时只有龙。 

　　当日张任射死庞统，汉将拥塞，死者甚多。前军飞报，魏延回兵力战。又被张任截断归路，又令高阜处用强弓射之。魏延正慌，新降蜀兵曰：“不如前进雒城下，取大路回寨。”延依允而行。忽遇雒城守将吴兰、雷同引军截住去路；背后张任杀来：两下夹攻，魏延被围垓心。却得黄忠引军杀人，救延而出。刘璝引军却被玄德当住救应。奔回旧寨。张任又从小路杀出，与吴兰、刘璝、雷同一齐追杀。玄德守二寨不住，退回涪城。 

　　闻知庞统被乱箭射死，玄德望西痛哭不已，为统招魂设祭。黄忠曰：“不如遣人往荆州，取孔明来取西川。”正说间，人报张任引军围城。玄德曰：“锐气新挫，只宜紧守以待军师来也。”玄德修书，交关平往荆州接军师去讫。 

　　孔明在荆州，时值七夕节，会众夜宴，正言收川之事。忽见西方一星大如斗，从天坠下，流光四散。孔明失惊，掷杯于地，掩面哭曰：“哀哉！痛哉！”众官惊问其故，孔明曰：“吾前者算今年罡星在于川西，不利于军师。置书于主公，交谨防之。谁想今夕西方星坠，庞士元命必休矣！使吾主丧一臂矣！”众官未信。孔明曰：“云长休散，数日之内，必有消息。” 

　　次日，关平送书至，孔明拆书视之，言庞统被箭射死，请军师速往议事。 

　　众皆下泪，孔明曰：“既然主公在于涪城，进退两难，亮不得不去。”云长曰：“军师若去，谁守荆州？” 

　　孔明将玄德书对众官曰：“主公书中把荆州托在我身上，量才委用。今关平赍书前来，吾欲云长当此重任。云长念桃园结义之情，竭力守之。据此北当曹操，东敌孙权，非小可之任也。公宜勉之。”云长并不推辞，慨然领诺。设宴，交割印绶。孔明曰：“干系在你身上。”云长曰：“大丈夫既领重任，除死方休。”孔明见云长说个“死”字，心中不悦，欲待不与，又恐云长见怪。孔明又曰：“倘曹操兵来，如何？”云长曰：“以力拒之。”孔明曰：“孙权兵至，若何？”云长曰：“以兵敌之。”孔明又曰：“曹、孙共击之，如何抵敌？”云长曰：“分兵敌之。”孔明日：“不然。则荆州危矣。吾有八个字，将军记取，可保荆州。”云长求问，孔明曰：“东和孙吴，北拒曹操。”云长曰：“军师之言，当铭肺腑。”孔明分付文官马良、伊籍、何朗，武将糜芳、廖化、关平、周仓辅佐云长守荆州。 

　　●张飞义释严颜 

　　孔明发兵一万，交张飞杀奔巴州，抄雒城之西，先到者为头功。孔明令赵云为先锋，引军到涪江西上，会于雒城。孔明引简雍、蒋琬为接应，孔明分付张飞曰：“西川英雄甚多，不可轻敌，戒军不可劫掠百姓，以失民心。务要宽仁厚德，可以服众，勿得鞭挞士卒。将军不可有误。” 

　　张飞欣然领诺，上马而去。所到之处，但降者秋毫无犯。前至巴州郡，太守严颜，乃蜀中名将，年高力壮，善开硬弓。张飞离城十里下寨，差一军人入城去：“说与老匹夫早早来降，饶你满城百姓；若不归顺，踏平城廓，老幼不留。” 

　　严颜在巴郡，闻刘璋差法正请玄德入川，拊心叹曰：“此所谓放虎入山！”后知玄德据住涪城，屡欲提兵去，复又恐路上有兵来。闻知张飞兵到，点兵六千候战。曾知张飞在当阳长阪，一声喝退精兵百万，操闻风而避。今若到来，只宜深沟高垒坚守莫出。彼军无粮，不过一月，自然退去。更兼张飞性如烈火，专好鞭挞士卒，军心一变，乘势击之，飞可擒矣。严颜令军士尽数守城。忽见一卒，大叫开门。颜令放人问之，那卒把张飞言语依直便说。颜大怒骂：“匹夫怎敢无礼！吾在川中多年，岂降贼乎！借汝口说！”把军人耳鼻割下，即放出城。 

　　军人回见张飞，哭告严颜如此秽骂。飞大怒，引军喊骂。被城上箭射回寨。次日，又引军去搦战。颜在敌楼上，一箭射中张飞头盔。飞指而恨曰：“若拿住匹夫，碎尸万段！”到晚空回。第三日，飞引军绕城搦战。那城是个山城，周围是山。飞乘马登山观城中，军士分列队伍，伏在城内，只是不出；民兵来来往往，搬砖运石，相助守城。飞令马军下马，步军皆坐，引他出敌，并无动静，又闹一日。回到寨中心生一计，令众军结束在寨等候；遂拨五十军在城下叫骂三日，见他坚闭不出，飞曰：“计可行矣。”传令军士四散砍柴打草，寻觅路径，不来搦战。严颜在城中，连日不见张飞动静，心中疑惑，着精细军潜地出人（城），杂入山中探听。 

　　当日众军回寨。张飞在寨中，只见帐前三四个军人说：“将军不须心焦，这两日探听得一条小路，可以偷过巴州。由他坐在城中，只顾进兵夺了益州，不愁巴州不下。”张飞大叫曰：“既有这条小路，何不早说？”众军曰：“只这两日方知。”张飞曰：“事不宜迟，今夜二更造饭，三更趁明月拔寨都起，悄悄而行。我前面开路，汝等依次而行。”传令满寨通知。打听人来报严颜，颜大喜曰：“我说这匹夫忍耐不得！你偷小路过去，却有粮草车仗在后；我截住后路，你如何过去？匹夫失算，中吾之计！”即令军士尽皆准备：“今夜二更造饭，三更出城，伏于树木丛杂处，只等张飞过咽喉路去了，车仗来时，击鼓为号。” 

　　是夜出城望见张飞在前，横矛纵马，悄悄引军前进。去不得三五里，背后车仗人马，陆续都到。颜看得分明，一齐擂鼓，伏兵杀抢车仗，背后一将大喝：“老贼休走！我等得你好难！”颜回头看是张飞，举手无措。交战数合，被飞卖个破绽，严颜一刀砍空，跌人怀中被飞活捉，掷下地来，步军向前用索绑了。张飞料道严颜击鼓为号，飞却鸣金为号。金响处诸军齐到，颜军大半弃戈卸甲而降。 

　　杀到巴郡城下，飞令休杀百姓，告示安民。刀手把严颜推在面前，飞坐帐上，颜不下跪。飞咬牙怒目，叱曰：“大将至此，何如不降，而敢拒敌？”颜全无惧色，答曰：“汝等无故侵我州县！今误被擒，唯死而已，断然不降！”飞叱左右推出斩之。颜喝曰：“贼匹夫！砍头便砍，吾何惧哉？”飞见颜英勇，面不改容，忙陪笑下阶，亲释其缚，取衣换之，扶在正堂高坐，便下拜曰：“适来言语冒渎威容，幸勿见责。吾素知老将军世之真丈夫也。”设筵席以上宾待之。严颜感其恩义，遂降张飞。后人诗赞严颜曰： 

　　白发归西蜀，清名震大邦。 

　　忠心如皎月，浩气卷长江。 

　　宁可断头死，安能屈膝降？ 

　　巴州严老将，天下更无双。又史官诗赞张飞曰： 

　　怒气冲冠发，威声砍将头。 

　　英雄万夫勇，谈笑一声休。 

　　先主多洪福，将军用计谋。 

　　三分称大义，功业震西州。后宋贤羡严颜之勇诗曰： 

　　昂昂器宇镇江山，视死如归若等闲。 

　　欲识世间豪杰士，断头大将是严颜。 

　　宋贤单道张飞以义释严颜诗曰： 

　　百将传中存伟迹，武成庙内纪奇功。 

　　皆因义释严颜计，夺得西川报主公。后有人至巴州，感叹诗曰： 

　　生获严颜勇绝伦，惟凭仁义化军民。 

　　至今巴蜀声名在，社酒豚鸡日日春。 

　　张飞请问收川之策，颜曰：“败将深蒙厚意，无可以报，愿施犬马之劳，不用张弓只箭，径取成都。”张飞称谢求计。 

　　●孔明定计擒张任 

　　严颜曰：“从此取雒城，凡守御关隘，各处寨栅共四十余处，是老夫所管。愿为前部，到皆唤投降，不必动兵。”张飞称谢，自此安民赏军。诸处尽是严颜唤出投降。 

　　已具起程日期，去报玄德：“于七月二十日起程将到，我等便可进兵。”黄忠与玄德曰：“张任每日搦战，我坚守不出，彼军必懈怠不做准备，今夜可分兵劫寨，胜如白昼厮杀。”玄德从之，令黄忠引兵取左，魏延引兵击右，玄德自取中路。当夜二更，三路军齐出。张任果不提防。只见后寨火光大起。蜀兵奔走，汉兵赶到雒城，围城攻打昼夜不绝。城中商议，张任曰：“使他攻打力乏，然后以兵敌之，备可擒矣。” 

　　攻城到第四日，玄德领兵攻打西门，黄忠、魏延攻打东门，南门是山路，北门是水路，不围。张任望见玄德在西门骑马往来，即令：“吴兰、雷同引军出北门，转东门与黄忠、魏延交战。我引军出南门，转西门，去捉刘备。”城上尽拨民兵守城。 

　　玄德见日平西，今后军先退。忽城上一声炮响，张任引军来战，玄德军中大乱。黄忠、魏延又被吴兰、雷同敌住，两下不相顾。玄德敌张任不住，拨马望小路而走。张任从后赶来，却得张飞、严颜从西路杀来。玄德有天子洪福。张任却遇张飞，战到十合，背后严颜引兵大进，张任败走，张飞杀到城下，张任走入城，拽起吊桥。静轩诗曰： 

　　昭烈乘危一骑行，蜀军追急绕山城。 

　　苍天终佑仁明主，却遇张飞救驾兵。 

　　张飞回见玄德曰：“军师在沂江而来，尚且未到，反被我夺了头功。”玄德曰：“山路险阻，如何无兵拦当，因何先到？”飞将义释严颜根由告知。沿路得关四十五处，俱是颜之功。引严颜见玄德。玄德请上谢曰：“若非老将军，吾弟安能到此。”脱身上黄金锁子甲赐之，严颜拜谢。忽哨马来报：“黄忠、魏延与川将吴兰、雷同交锋，城中吴懿、刘璝又引军助战。黄忠、魏延引兵东走。张飞曰：“可分兵救之。”玄德在左，张飞在右，两下杀来，吴懿、刘璝慌退入城。吴兰、雷同见势败，商议投降玄德去了。 

　　张任见二将降汉，心中忧虑。刘璝曰：“兵势已急，不决死战，如何得退？差人去成都告急退兵。”张任曰：“来日某引军搦战，佯输诈败，走转城北；可用一大将冲出，截断中军，可获胜矣。”吴懿曰：“刘璝相辅公子守城，来日决一死战。” 

　　次日，张任引数千兵与张飞战到十合，任诈败，绕城北而走，飞尽力追之。吴懿引军截出，把张飞围在垓心。却得赵云引军从江边杀到，生擒吴懿，救出张飞。张任急走入城。孔明拜见玄德，知张飞小路得功，贺曰：“此乃主公之洪福也。赵云解吴懿见玄德，吴懿愿降，孔明问城中尚有几人守城，懿曰：“有刘季玉子刘循，辅将刘璝不打紧。有张任极有胆略，此人不可轻敌。”孔明曰：“必先捉张任，后取雒城。”又问：“城东这座桥何名？”懿曰：“名金雁桥。”孔明乘马来桥边，沿河看了。回寨令黄忠引一千兵，离金雁桥从南六里两岸芦苇深处埋伏。魏延引一千刀手在左，严颜引一千军在右，单砍张任的马。翼德引一千军伏在山路，若张任到彼处擒之。”令赵云伏于金雁桥北：“等我引张任过桥，便拆断了桥，劫勒兵走投北摇旗，使张任不敢望北走，退投南走。”调兵已定，孔明自去诱敌。 

　　刘璋又差卓膺、张昱前来助战。孔明引一队不整军士，过金雁桥来，与张任对阵。孔明乘四门车，纶巾羽扇，遥指张任曰：“曹操引雄兵百万，闻吾名望风而走。今到此处，何不早降？”张任见孔明军伍不整，马上冷笑说：“诸葛善用兵，原来有名无实！”把枪一招，齐杀过来。孔明弃车上马退走过桥。张任直赶过桥，见玄德军左出，严颜兵右出，任知是计，急回时，桥已拆断；欲投北走，赵云一军隔岸绕河赶杀。魏延一军，各用长枪，从芦苇中出；黄忠各用长刀，从草根内剁马蹄。马尽跪倒，军皆被执缚。步军见了，不敢前进。张任引数十骑望山路而走，正遇张飞喝声：“众军齐上！”把张任捉了。卓膺知张任中计，投赵云军中纳降，都到大寨。玄德赏了卓膺。 

　　张飞解张任见玄德，问张任曰：“蜀中诸将望风而降，汝何不早降？”张任睁目曰：“忠臣岂肯事二君乎？”玄德曰：“汝不识天时。降即免死。”任曰：“愿乞一刀！”玄德不忍杀之。张任厉声大骂，孔明喝令斩之，以全其名。玄德感叹，收其尸葬于金雁桥边，立庙在雒城东，以表其忠。后人诗曰： 

　　忠义安肯扶二主？张任忠勇肯轻生。 

　　高明正似天边月，夜夜清光照雒城。 

　　次日，孔明令严颜、吴懿等川中降将为前部，至雒城，大叫：“开门投降，免一城生灵受苦！”刘璝在城中大骂诸将不用心守城。忽张飞杀到，从人执缚刘璝开门纳降，玄德军入雒城，刘循开西门走成都去了。玄德出榜安民，饶了刘璝，重赏诸将。孔明曰：“雒城已得，成都只在目前。令张翼、吴懿、赵云巡守定江等处所属州郡；令严颜、卓膺引张飞安抚巴西、德阳所属州郡，委官按治平静，却勒兵回到成都取齐。”张飞、赵云各自领兵前去。孔明问前去有何关隘，蜀将曰：“止有绵竹紧要。若得绵竹，成都唾手而得也。” 

　　●杨阜借兵破马超 

　　法正曰：“主公既得雒城，当以仁德固结民心，且按兵勿动。某作一书，呈说利害，上达刘璋，益州自然归降。”孔明曰：“极妙。”便令作书，赍赴成都。 

　　刘循逃回见父，说积城已失，刘璋聚众议事。益州从事、广汉郑度献策曰：“今刘备起兵破城，士众未附，野谷是资，车（军）无辎重。不如尽驱巴西、梓潼之民，过洛（涪）水之西。其仓廪野谷皆烧除，深沟高垒。令诸将紧守，不过百日，备兵必走，然后击之，备可擒矣。”璋曰：“不然。吾闻‘拒敌以安民’，未闻‘动民以备敌’也。此非保川之计。”忽报法正有书至。刘璋拆开视之。书曰： 

　　昨蒙差遣，结好荆州，不意主公左右不得其人，以致如此。今左将军旧心切切，实无得意。望三思裁画，可图变化，以保西川。不及尽言，早赐回音示下。 

　　刘璋怒扯其书，大骂：“法正背义忘恩之贼！卖主求荣，尚敢以书达吾！”即遗妻弟费观同李严把守绵竹关。益州太守董和上言劝璋往汉中求救。璋曰：“张鲁与吾世仇，安肯相救？”和曰：“虽云仇敌，今备得雒城，势已危急，不得不求救。况是唇齿之邦。唇亡则齿寒，陈说利害，鲁必动兵来救。”璋从之，即修书遣使，前赴汉中。 

　　建安十八年八月，马超自败兵入羌胡二载，结好羌胡兵，攻取陇西诸郡，所到之处，尽皆投降，惟冀城连日攻打不下。刺史韦康遣人求救于夏侯渊，渊未得操钧旨，不敢动兵。韦康见救兵不至，与众商议投降马超。参军杨阜，字义山，哭而谏曰：“阜等率父子兄弟共守此城，岂肯陷身于不义乎？”康曰：“事已极矣，不降何敌？”遂大开城门，投拜马超。超怒曰：“汝今事急来降，非真心也！”将韦康四十余口尽斩之，超曰：“杨阜忠义，不可斩之。”复用杨阜为参军。阜保冀城军官梁宽、赵衢，超皆用之。忽杨阜告曰：“某妻死于临洮，给告两日暇，收葬其妻便回。”超从之。 

　　阜过历城，来见姜叙。叙与阜是姑表兄弟。叙受汉朝抚军将军。叙母大贤，乃阜之姑。阜因叙欲投超，特来见姑，阜哭拜于地曰：“守城不能完，为主不能死，愧无面目见姑。况马超背父反君之贼，妄杀郡守，一州士大夫皆受其耻。今吾兄坐守历城，又无讨贼之心，阜不忍坐视。”痛哭不止。诗曰： 

　　包胥昔日哭秦庭，杨阜凄然动历兵。 

　　欲报冤仇双眼血，千年万载仰高名。 

　　叙母闻之，唤姜叙入，责之曰：“韦使君被害，亦汝之罪，岂独义山乎？”叙曰：“义山亦曾降超。”阜曰：“吾从贼者，欲留残生与主报冤也。”叙曰：“超勇无敌，急难图之。”阜曰：“超有勇无谋，容易图之。吾已暗约杨（梁）宽、赵衢为内应了。兄若肯兴兵，必成功矣。”叙母曰：“汝不早图，更待何时？谁不有死，此死得其所也。勿以母为念。汝若不依义山之言，吾先死矣，以绝汝念！” 

　　叙即唤统兵校尉尹奉、赵昂商议已定。昂回见其妻王异曰：“吾今与姜叙、杨阜、尹奉等商议，欲报主韦康之仇，早晚兴兵。吾想儿赵月见跟马超，必被害矣，因此未决。”王氏曰：“雪主之仇，丧身不足为重，何况一子乎？汝顾其子而不行，吾先自尽矣！”赵昂乃决。次日，一同起兵。姜叙、杨阜守历城，尹奉、赵昂屯祁山。王异乃尽将首饰资帛，亲来祁山赏劳军士，以励其众。诗曰： 

　　赵氏妻王异，催夫报主仇。丧身犹不重，灭子复何愁？ 

　　尽把家财散，亲将士卒酬。三分贤达妇，万古姓名留。 

　　马超知杨阜会合姜叙、尹奉、赵昂行兵报仇，怒将赵月斩之；令庞德、马岱引兵杀奔历城来。姜叙、杨阜各穿素袍出敌，战超不住，大败而走。尹奉、赵昂杀来，超急回时，两下夹攻，首尾不能相顾。只见夏侯渊领曹操钧旨，引兵来破马超。超敌三路人马不住，大败奔回。走到冀城叫门，城上箭如雨下，超大惊。杨宽、赵衢立在城上大骂；将超妻杨氏并幼子三人，至亲十余口杀死，剁头下来。超见大哭。背后夏候渊杀到。超见势大，不敢当敌，与庞德、马岱杀开血路而走。前面撞着姜叙、杨阜、尹奉、赵昂，又杀了二阵。连夜走到历城，唤开城门，门将只道姜叙回兵，大开城门放入。超把城中百姓尽杀。又杀姜叙家属，叙老母，年八十二岁，并无惧色，指超骂曰：“汝背父逆天，尚不早死，敢以面目视人乎？”超大怒，拔剑斩之。史官诗曰： 

　　贤哉姜叙母，劝子早兴兵。 

　　取义如山重，捐躯似纸轻。 

　　王陵亲可并，孟氏母重生。 

　　见此真悲切，令人两泪倾。 

　　马超杀尹奉、赵昂全家，妻王异在军中免难。 

　　次日，夏侯渊大军至，马超弃城杀出西走。行不二十里，正遇杨阜昆弟七人齐战。马岱、庞德敌住后军。阜兄弟七人，皆被马超所杀，只留杨阜身中数枪，背后夏候渊大军到，马超遂走。只有庞德、马岱数骑后随。夏侯渊自行安抚陇西诸州人民，姜叙等分兵镇守，用车载杨阜赴许昌见曹操。操封阜为关西侯。阜答曰：“君存无捍难之功，君亡无死节之效。超尚未死，阜何颜受禄？”操曰：“君与郡贤共建大功，西土之人皆为美谈。子贡辞赏，仲尼谓之至善。君且倾心，以顺国命。”阜因仕于魏。 

　　马超与庞德、马岱来投张鲁。鲁得超大喜，欲以女招超为婿。大将杨柏谏曰：“马超为人父母妻子皆不顾恋，岂能爱他人乎？”张鲁遂罢其事。有人报知马超，超心恨之，欲杀杨柏。柏兄杨松闻知，与弟商议。正值刘璋遣使求救，张鲁不从。忽报刘璋又遣黄权到。先见杨松，说知利害之由，若肯相救，当割二十城相酬。”松大喜，就引黄权见张鲁，言唇齿利害，更以二十州相酬。鲁喜其利，从之。忽阎圃谏曰：“刘璋与主公积世之仇，今事在危急，诈言割州一事，不可从之。” 

　　●葭萌关张飞战马超 

　　马超进曰：“感主公容纳之恩，无可以报。愿引一军取葭萌关，截刘备之后，可擒备矣。那时必勒二十州以还主公。”鲁大喜，令黄权从小路回报，发兵二万与超。此时庞德卧病未痊，留于汉中。张鲁令杨柏监军。马超与弟马岱起程。 

　　玄德军马在雒城。法正差人回说：“郑度劝刘璋尽烧野谷，并各处仓廪，尽迁巴西榇潼之民，而避之于涪水西〖京〗，深沟高垒而不出战。”玄德、孔明听知大惊，曰：“诚用此言，吾势休矣！”法正笑曰：“主公勿忧。此计虽善，刘璋不能用也。”玄德方始心宽。孔明曰：“可速进兵取绵竹。如得此处，成都易矣。”遂令黄忠、魏延领兵前进。 

　　费观听知玄德兵来，差李严领三千兵与黄忠战到五十合，不分胜败。孔明收军，黄忠回阵，问曰：“正待要捉李严，军师何故收军？”孔明曰：“吾见李严不可以力敌。来日再战，汝可诈败，引入山路，吾出奇兵胜之。”黄忠领计。次日，又与李严斗不十合，诈败便走。李严望山路赶来，魏延引军摆开。孔明在山上叫曰：“公如不降，两边尽伏强弓硬弩，与庞士元报仇。”李严慌下马投降。引见玄德，厚礼待之。严曰：“费观虽是刘益州亲，某与观甚密，当往说降。”玄德大喜，即令李严回绵竹见费观，言玄德如此仁德，今若不降，是自取其祸，观从严之言，开关出降。玄德入关，商议分兵取成都。 

　　军士来报：“马超攻葭萌关。”玄德大惊。孔明曰：“须取张、赵二将，方可与敌。”忽报张飞回在城外，玄德大喜。孔明曰：“主公勿言，容亮激之。”张飞入见曰：“我来辞哥哥，去战马超！”孔明对玄德曰：“马超侵犯关隘，无人可敌；除非往荆州取关云长，方可与敌。”张飞曰：“军师何小觑！吾曾独拒曹兵百万，岂愁马超一匹夫！”孔明曰：“马超有吕布之勇，天下皆知。渭桥大战，杀得曹操割须弃袍，必唤云长，方可胜也。”飞曰：“我今此去，如不胜超，甘当军令。”孔明曰：“既汝肯与文书，便为先锋。”遂令魏延带五百哨马先行，张飞接应。 

　　马超到葭萌关，先使杨柏来见霍峻，早献关隘，峻在关上应曰：“我头可断，关不可得！” 

　　正遇魏延先到，便与杨柏交战，柏败走。延要夺张飞头功，乘势赶去。又遇马岱，战不十合，岱败走。延赶去，被岱回身一箭，射中延左臂，回马走到关下。岱赶来，却遇张飞喝岱曰：“先通姓名！”岱曰：“吾乃西凉州马岱。”飞曰：“速回！叫马超来战，是吾对手！”岱怒曰：“汝敢小视我！”挺枪直取张飞。飞向前战不数合，马岱败走。玄德兵到，一同收兵上关。玄德曰：“我恐你性躁，自引兵到此。且歇一宵，来日却战马超。” 

　　次日，马超兵到。玄德在关上，见马超人才出众。叹曰：“人言锦马超，名不虚传！”张飞便要下关。玄德止曰：“兄弟且休出战！先当避其锐气。”飞曰：“何足惧哉！”便冲下关来。大叫曰：“认得燕人张翼德么！”马超曰：“吾家屡佐（世）公侯，岂认村野匹夫耶！”张飞与马超大战百余合，不分胜负。玄德叹曰：“真丈夫也！”恐飞有失，急鸣金收军。两马并回。张飞回关上换了马匹，不用头盔，只裹巾上马，又出阵前。玄德恐飞有失，披挂上马，直到阵前，看飞与超又斗百余合，两个精神倍增。天色已晚，各回本阵。玄德与飞曰：“马超英雄，不可轻敌。且退上关，来日再战。”张飞大叫曰：“誓死不回！多点火把，安排夜战！”马超亦换马出阵曰：“张飞敢夜战么？”飞叫曰：“我捉你不得，誓不回关！”超曰：“我若杀你不得，亦不回寨！”两军呐喊，点起火把，如同白日。二将斗上三十合，马超心生一计：诈败赚飞来赶，暗取铜锤在手，回身打来。飞见超走，心中提防，见锤来，便闪开，锤从耳边过去。飞勒回马走，超却赶来。张飞拈弓搭箭，回射马超，超亦闪过。玄德叫曰：“吾以仁义相待天下之士，不施谲诈。马孟起可收兵歇息，来日再战！”马超闻知，两下收兵。 

　　次日，人报军师来到，玄德接入。孔明曰：“吾闻马超世之虎将，若以翼德死战，必有一伤。故令子龙、汉升守住绵竹，星夜而来，可用一计，使超归降主公。”玄德曰：“吾见马超英雄，心甚爱之。如何可得？”孔明曰：“亮闻张鲁尝欲自立为‘汉宁王’。有谋士杨松，极贪贿赂。可差人从小路将金帛结好杨松，进书与张鲁，曰：‘吾与刘璋争西川，是与汝报仇，不可听信离间之语。奏封汝为汉宁王。”’ 

　　玄德从之，令孙乾持书先见杨松，送了礼物。松引孙乾见张鲁，陈说方便。鲁曰：“某闻玄德受左将军，如何保得我为汉宁王？”杨松曰：“他是皇叔，正合保奏。”张鲁喜曰：“如此差人召马超回兵。孙乾在杨松家待回报。使者来召马超，超言：“未成功，不可退兵。”杨松又差人，一连三次不回。杨松见张鲁曰：“超素无信德，今不回兵，其意必反。”鲁心疑之。松又对张卫言：“马超欲夺西川，自为蜀王，与父报仇，岂肯为忠臣乎？”张卫将此言告知张鲁。鲁问计于杨松，松曰：“差人去说与马超，限汝一月要干功。三件功成有赏，无则必诛！一要取西川，二要刘璋头，三要退荆州兵。”令张卫点军守把关隘，防超兵变。差人到马超寨中说知，超大惊，乃与马岱商议罢兵。松又言：“马超回兵，必有异心，不可放入。”令张卫分七路军，紧守隘口，不肯放人。孔明探知马超进退两难之地，乃对玄德曰：“亮凭三寸之舌，亲往超寨，说超来降。” 

　　●刘玄德平定益州 

　　玄德曰：“倘有疏虞，吾何望焉？虽成大谋，不忍交去。”忽报子龙有书，荐西川李恢来降。玄德曰：“向日闻公苦谏刘璋，今日何来降我？”恢曰：“吾闻‘良禽相木而栖，贤臣择主而佐’。吾昔谏刘益州者，尽吾人臣之心。既不从谏，事必败矣。主公仁德布于蜀中，是知事必成矣，故来背暗投明。”玄德曰：“先生此来，必有益于刘备也。”恢曰：“今闻马超，进退不决。恢昔日在陇西，与超有一面之交，去说马超来降建功。”孔明曰：“若得先生代往，不胜感谢。” 

　　恢至超寨，超曰：“吾知李恢平日好为说客，必来说我。先唤刀斧手伏于帐前，吾唤，即剁为肉酱！”须臾，李恢昂然而人。马超坐定，问恢曰：“汝来为何？”恢曰：“特来作说客耳。”超曰：“吾匣中宝剑新磨，汝言不通，便请试剑。”恢曰：“将军之祸不远矣！但恐新磨之剑不能试吾之头，将欲自试之！”超曰：“吾有何祸？”恢曰：“今将军与操杀父之仇，陇西有切齿之恨；前不能杀刘璋而退荆州之兵，后不能制杨松而见张鲁之面。四海难容，一身无主。再若有渭桥之败，冀城之失，何面见天下之士乎？”超顿首谢曰：“公言极善，但超无路可行。”恢曰：“汝听吾计，帐外何伏刀手？”超即喝退。恢曰：“刘皇叔礼贤下士，他日必成王业，吾故舍刘璋而归之。将军何不弃暗投明，图主（上）报父母之仇，下立金石之德？可彰万世之高名也。”马超大喜，唤杨柏入寨斩之，遂同李恢来降玄德。 

　　玄德亲接，待为上宾。超顿首曰：“今投明公，乃拨云雾而见青天矣！”玄德大喜。孙乾已回。玄德仍令霍峻、孟达守关，便领众来取成都。子龙、黄忠接入绵竹。人报玄德曰：刘峻、马汉引军到。子龙曰：“某自到川，未建寸功，擒此二贼来！”飞身上马而去。玄德款待马超，酒方安席，子龙斩二贼头献于签前。超亦惊骇，倍加敬重。超曰：“不须主公人马厮杀，某与马岱去取成都，以为进见之功。”玄德大喜，是日尽欢而散。 

　　败兵回益州报刘璋。璋大惊，闭户不出。忽报马超救兵到城下，璋方敢登城望之。超在马上以鞭指曰：“吾本领张鲁兵来救益州，谁想张鲁听信谗言，反欲害我。我今投降刘皇叔，汝可开门拜降，免致生灵受苦。”马超说了，退兵下寨。璋惊得面如土色，气倒于城上，众官救醒。璋曰：“吾之不明，悔之不及！不若开城投降，救满城百姓。”董和曰：“城中尚有精兵三万，粮草可支一年。今百姓皆欲死战，愿主公勿忧。”璋曰：“吾父子在蜀中二十年，无恩德加于百姓。攻战三年，肉捐于草野，系我之罪。吾心何安？不如投降，以安百姓。”群臣无不下泪。巴西谯周，字允南，颇晓天文，乃言：“主公之言正合天意。”璋问其故，周曰：“某观天象，见群星聚于蜀，星光如皓月，乃帝王之象也。况一载之前，小儿谣言：‘要吃新来饭，须待先主来。’此乃预兆也。不可逆天道。”黄权、刘巴皆欲死节。忽报蜀郡太守许靖，偷城出降，璋乃哭归后宫。成都之民，尽皆伤感。 

　　次日，人报皇叔幕宾简雍在城下唤门，璋命开城接入。雍端坐车上傲气。忽广汉秦宓掣剑喝曰：“小辈微有得志，敢藐视我蜀中无人物耶！”雍慌下车陪笑曰：“不识贤兄，幸勿见责。”同入见刘璋，璋待为上宾。雍席间曰：“皇叔宽仁爱士，并无相害之意。”刘璋大喜，留雍住一宵。次日，璋同简雍并车出城投降。玄德出寨迎接，大哭曰：“非吾不行仁义，奈势不得已！”邀同入寨，璋交割印绶文籍，同玄德并马入城。 

　　百姓香花灯烛迎接。郡内诸官皆拜于堂下，惟黄权、刘巴闭户不出。众欲杀之，玄德传令曰：“如有人害此二人者，夷三族！”因此，蜀官皆服。玄德亲自登门，请黄权、刘巴。二人感玄德之恩，乃出拜迎。孔明曰：“西川平定，难容二主，可将刘璋送往荆州。”玄德曰：“吾方得蜀郡，不忍令季玉便去。”孔明曰：“刘璋失基业，皆因太弱也。主公若以妇人之仁，恐此地难以长久。”玄德从之，设宴请刘璋，令收拾物件，家眷尽赴公安住扎，即日起程。 

　　玄德领益州牧，封严颜为前将军，董和为掌军中郎将，法正为蜀郡太守，许靖为左将军长史，庞义为司马，黄权为右将军，刘巴为左将军。吴懿、费观、彭羕、卓膺、李严、吴兰、雷同、李恢、张翼、秦宓、谯周、吕义、邓芝、霍峻、杨洪、周群、费祎、费诗、孟达蜀中降将、文武官员六十余人，加封重用。封孔明为军师，马超为平西将军，关羽为荡寇将军，张飞为征西将军、赵云为镇远将军、黄忠为征西将军、魏延为扬威将军，孙乾、糜竺、糜芳、简雍、伊籍、马良、马谡、蒋琬、刘封、关平及荆、襄旧日官员，并皆加封。遣使送黄金五百斤、白银一千斤、钱五十万、蜀锦一千匹与云长、孔明、张飞、赵云、法正等官。开仓赈济百姓，民心大悦。敕葬张松，墓四时致祭。 

　　玄德欲将成都有名田宅分赐诸官。赵云谏曰：“不可。况益州人民初遭兵火，田宅皆可归还百姓，令安居复业，方可使出赋役，自然心服。”玄德闻谏大喜。法正曰：“昔高祖约法三章，秦民皆感其德。望主公宽刑省法，以安民心。”孔明曰：“秦朝商鞅酷法，万民皆怨，高祖宽仁，可以弘济。刘璋暗弱，父子相承，有累世之恩，法度陵替，德政不举，威刑不肃，君臣之道，尽已废矣。此人宠之以位，位极则残；顺之以恩，恩歇则慢，以致丧国，实由于此。吾今威之以法，法行则知恩；限之以爵，爵加则知荣。荣恩并齐，上下心同，为治之道，于斯明矣。”法正拜服。自此军民安息。四十一州地面，分官暗察，悉皆平定。 

　　忽报关平径来谢恩，拜毕，呈上书。玄德问云长何言，平曰：“父亲闻马孟起武艺过人，要来比试高下，令儿禀知。”玄德惊问，孔明曰：“无妨。亮自作书回之。”付关平星夜回荆州，将孔明书呈上，云长拆书看。曰： 

　　亮闻将军欲与孟起分别高下，以亮度之，孟起兼资文武，雄烈过人，世之杰士，黥布、彭越之徒；当与翼德并驱争先，犹未及美髯公超伦绝群也。今公受任荆州，不为不重；倘若入川，荆州有失，罪莫大焉。惟公谅之。 

　　云长看毕，自绰其髯，哭（笑）曰：“孔明知我心也。”将书遍示诸官，遂无入川之意。 

　　却说孙权知玄德并吞西川，与张昭、顾雍商议曰：“刘备借我荆州，言取西川便还。今得巴、蜀，不还荆州，即当伐之。”张昭曰：“吴中方宁，不可动兵。只可用计，使刘备即退还荆州与主公。”孙权问何计。 

　　●关云长赴单刀会 

　　张昭曰：“刘备所倚者，诸葛亮。亮兄诸葛瑾在此，何不将瑾老小执下，使瑾入川对弟说知，令刘备交割荆州：‘如其不还，累他全家’。”权曰：“诣葛瑾乃吾之良臣，安忍将彼老小拘禁？”昭曰：“明知是计，自然放心。”权召瑾入，说知其计。瑾曰：“恨无功报主，万死不辞。”权将瑾老小虚监在官，修书付瑾。瑾投西川来报知玄德。玄德问孔明曰：“令兄此来如何？”孔明曰：“乃取荆州之计也。”玄德曰：“何以答之？”孔明分付应答已定。 

　　孔明出迎诸葛瑾，到宾馆参拜。瑾放声大哭。孔明曰：“兄长何事请教，何用发哀？”瑾将根由说知。孔明曰：“明日劝主，当还荆州。”瑾方止泪，孔明引见玄德，呈上吴侯书。玄德拆开看毕，曰：“今吴侯取荆州。本是该还，奈彼将我夫人潜地取去。彼既情薄，我有何面目？如要厮杀，任起兵来！昔在荆州尚不惧汝分毫，今吾得西川，带甲数十万，粮备二十年。吾欲下江南，复取许昌！”孔明哭拜于地曰：“今吴侯执下亮兄老小，如不还时，必遭诛矣。兄死，亮岂独生？望主公怜之。”玄德恨曰：“看军师面清，且还长沙、零陵、桂阳三郡与他。吾写书与云长，令交割三郡。子瑜到彼，善言求之。吾弟性如火烈，吾尚惧之。” 

　　瑾求了书，辞玄德，别孔明，径到荆州，来见云长。瑾呈上玄德书，曰：“望先交割三郡，令瑾好回吴见主。”云长怒曰：“吾兄将荆州与我执掌，复令还东吴，此何理也？这几郡吾欲养老，勿得望寸土与之！”瑾曰：“今吴侯执吾老小，不还荆州，必被诛矣！”云长曰：“此是吴侯诡计，如何瞒得我过！”执剑在手曰：“子瑜再勿多言！此剑更无面目！”关平慌跪告曰：“军师面上，父亲息怒。”云长曰：“不看孔明面皮，交你回不得东吴！” 

　　诸葛瑾满面羞惭，复来见孔明。孔明已出巡去了。瑾只得再见玄德，哭告云长欲杀之事。玄德曰：“吾弟性急，难说之。子瑜且回，容吾商议取了东川，调云长守之，那时退还荆州。” 

　　瑾求书回吴，来见吴侯，说知根由，呈上玄德书。吴侯看书，怒曰：刘备借吾地土，抵赖不还。既分三郡，即差官吏往三郡理任。”诸葛瑾自取老小归家。 

　　三郡发去官吏，尽被云长逐回，孙权怒，差人唤鲁肃，责曰：“汝当初作保借荆州，说备得西川便还，今已得西川，不肯退还，此何理也？”肃曰：“肃有一计，使人去请云长赴会。倘若不从，伏下刀斧手杀之。今来告知主公。”权曰：“此计正合吾意。可即行之。”阚泽谏曰：“不可。云长世之虎将，非等闲可及。恐事不谐，反遭其害。”权曰：“若如此，何日可得？便速行之。” 

　　鲁肃便移兵屯于陆口，与吕蒙、甘宁商议，设会于临江亭上；修下请书，令能言快语者为使，来见云长。拆书视曰： 

　　辱友鲁肃端拜致书于汉寿亭侯麾下：奉别久矣。瞻拜无由，今督兵屯于陆口，欲邀车骑于临江亭一会，以诉渴仰之怀。虽然各事其主，决无异外之心，专望光降，幸勿见阻。 

　　云长看毕，与使说：“既子敬相请，来日赴会不误，汝先报知。”使者辞回。 

　　关平谏曰：“鲁肃相请，必有恶意，父亲何故许之？”云长笑曰：“吾岂不知耶？此是诸葛瑾回报孙权，说吾不还三郡。索我荆州。吾若不去，道我惧怯，吾来日独驾小舟，带亲随十余人，单刀赴会，看鲁肃如何近我！”平又谏曰：“父亲不可以万金之躯，陷于虎狼之穴。恐祸生不测，悔之不及。”云长曰：“吾于千枪万刃之中，矢石交攻之际，纵横如入无人之境，岂畏江东群鼠辈乎！”马良谏曰：“鲁肃虽有长者之风，其中必生狠心耳。将军不可往！”云长曰：“皆（昔）春秋赵国蔺相如手无缚鸡之力，赴渑池之会，视秦国君臣有如无物，何况吾有万人之敌。既已许诺，不去失信。”良曰：“纵将军欲往，亦宜防备。”云长曰：“只要关平选快船十只，藏水军五百，于江上等。看吾令旗动处，哨鸽一响，便过江来。”平领命了。 

　　使者回报鲁肃，言云长慨然应允，来日准到。吕蒙曰：“云长此来，若有人马，某与甘兴霸引军，伏于岸侧，放炮为号，准备厮杀。如无人马，于亭后埋伏刀斧手五十人，就筵间杀之。”次日早，鲁肃于岸口望见。江面一只船来，上插红旗，大书“关”字。只见云长蓝巾绿袍，坐于船上；傍边周仓执刀，八九个关西大汉各挎腰刀。鲁肃惊疑不定，接入亭上，礼毕坐定，众皆远立，惟有周仓执刀立于其侧。肃举杯相劝，不敢仰视。云长谈笑自乐（若）。 

　　酒至半酣，肃曰：“某有一言，欲诉与君侯，幸乞听察。昔日令兄使肃于吴侯之前以通往来，借其荆州，至今并无付还之意，莫非失信乎？”云长曰：“此国家之事，筵间不必论之。”肃曰：“国家区区本以土地相借者，为君侯等兵败远来，无以为资故也。今已得益州，又无退还之意；君侯仁、义、礼、智兼全，惟欠信耳。”云长曰：“乌林之下，左将军亲冒失石，戮力破敌，岂得徒劳，而无一块土相资，而足下欲求取地耶？”肃曰：“不然。君侯始与豫州之众，十不当一，计穷虑极，而欲远窜。吾主上矜愍豫州身无处所，不爱地土士民之力，以济其患。而豫州虚言饰情，伪德用奸。已得西川，又欲占并荆州，斯盖凡夫所不忍行，而况出类人物之主乎！愿君侯明以处之。”云长曰：“此皆吾兄左将军之事，非某所宜预也。”肃曰：“某闻君侯桃园结义，誓同生死。左将军即君侯，何故推托乎？”云长无言可答。周仓厉声曰：“夫土地者，惟有德者居之，岂但东吴可得之耶！”云长变色，夺周仓所执大刀在手，曰：”“此乃国家之事，你是何人，敢出此言！”以目视仓，仓知其意，先来岸上把红旗一招，撒起哨鹄。关平船如箭发，奔过江来。云长右手提刀，左手扯住鲁肃，佯推醉曰：“足下请吾赴会，休问是非。醉后不堪回答，恐伤故旧之情。他日令人请足下来荆州赴会。可同吾到舟中。”惊得鲁肃魂不附体，被云长扯至江边。吕蒙、甘宁见对江又有船过来，二将各引本部军来，正要杀出，见云长手提大刀，扯住鲁肃，不敢动手。云长扯到船边才放手，立于船上，与鲁肃作别。船已顺风而去。鲁肃如痴呆一般。宋贤诗曰： 

　　藐视吴侯若小儿，单刀赴会敢平欺。 

　　当年一鼓英雄气，犹胜当年（相如）在渑池。 

　　鲁肃与吕蒙共议：“此计不成，如之奈何？”蒙曰：“一面申报吴侯，起兵与云长一战。”肃差人申报孙权。权大怒，欲起倾国之兵，来取荆州。忽报：“曹操起兵三十万南征！”权曰：“且教鲁肃休惹荆州，移兵向合淝，以拒曹操。” 

　　操起程南征，参军傅干，拦马上书谏曰： 

　　干闻治天下之道，其道有二，文与武也。用武则先威，用文则先德。相济而后王道备矣。往者天下大乱，上下失序，丞相用武攘之，十平其九。今未承王命者，吴与蜀也。吴有长江之险，蜀有重山之阻，难以威服，曷以德怀。愚意且按甲寝兵，息军养士，分土定封，论功行赏。若此，则内外之心固，有功者【劝】，而天下知制矣。然后渐兴学校，以导其善而长其节义。公神武威震于四海，若修文以济则普天下无思不服矣。今举数十万之众，顿长江之滨，若贼负固深藏，则士马不能逞其能，奇变无所用其权，则天威有屈，而敌心束手（未能）服矣。惟主公思虞、舜干戚之义，全威养德，以道制胜，则国家之幸也！愿钧察焉。 

　　曹操看毕，遂罢南征，开设学校。王粲、杜袭、卫凯、和洽四个侍中，议欲尊操为“魏王”。中书令荀攸曰：“不可。丞相官至魏公，荣加九锡，进爵诸侯，印授金玺，位已极矣。今又进升王位，于理不可。”操大怒曰：“汝又欲效荀彧耶？”荀攸回府，卧病不起，十数日内身亡。年五十九岁。操厚葬之，遂罢“魏王”事；后人诗曰： 

　　汉末荀公达，当时号大贤。智能过宁武，德可配颜渊。 

　　功振三分国，才成十二篇。曹丕曾下拜，声誉尚昭然！ 

　　●曹操杖杀伏皇后 

　　一日，曹操带剑入宫。帝与伏皇后共坐，见操来，慌忙起身。操曰：“孙权、刘备各霸一方，不遵朝廷，当如之何？”帝曰：“皆凭公裁处。”操怒曰：“陛下此言，使文武知之，道吾欺君也！”帝曰：“君若相能辅，则辅之；不尔，垂恩相舍。若不辅佐，则可怜而放他于一处也。”操目视帝作怒而出。议郎赵参奏曰：“近闻曹操欲自立为王，不久必篡位也！”帝与伏后共哭。早有人报知曹操。操大怒，使武士入宫，擒出赵参，腰斩于市。帝大惊，与伏后商议。伏后曰：“子童父伏完，常有杀操之心，恨未能也。妾修书与父，令早图之。”帝曰：“昔董承为事不密，反受其害；恐有漏泄，朕与汝皆休矣！”后曰：“旦夕如坐针毡，以此为人不如早亡！”又曰：“妾见宦官穆顺，此人素有忠义，常有除操之心，可令此人持书去。”帝召顺入，皇后哭告顺曰：“操贼欲为‘魏王’，早晚必谋天下矣。朕与后将欲垂命，无可诉说。今欲卿将出书与后父伏完，令密图操。”顺泣曰：“臣感圣恩，恨不能报！”顺遂领书，藏于发中，潜出禁宫，径至伏完家，将书呈上，完见女亲笔，乃与顺曰：“吾料朝中无人敢近曹贼，除非江东孙权、西川刘备，得此二处起兵于外，操必提兵自往。此时，满朝俱忠义之臣，共图可也。”穆顺曰：“皇丈可作数字回报帝，臣（求）帝密诏，暗遣人往吴、蜀二处，约会起兵，救主安民。”伏完即取细纸密书付顺头髻内，顺辞完回宫。 

　　人报知操。操先于宫门内等候。穆走到面前，操问：“那里去来？”顺答曰：“伏后心腹有疾，命求医者来。”操曰：“医人何在？”顺曰：“急未寻见。”操喝左右搜，身上无物，正物（欲）放行，忽被风吹落顺帽。操又唤回，取帽视之，又无别物，操曰：“头上必有消息！”亲自搜出伏完书。操看时，乃欲结连孙、刘为外接应。操怒，喝令捉下穆顺于密室问之，顺不肯招。操即统兵三千，围住伏完宅，搜出伏后书，遂将伏氏之族尽下狱中。使御林军郗虑持节入宫，先取伏后玺绶。是日，帝在外殿，郗虑引兵三百直入。帝问：“何事？”虑曰：“奉魏公命，收皇后玺绶。”帝知事泄，心胆皆碎。闷（虑）至后宫，伏后方起。虑便唤管玺绶官索取玉玺而出。伏后知事发，躲于后宫椒房夹壁中藏之。尚书令华歆引五百甲兵入，到后殿问宫人：“伏后何在？”宫人皆指：“藏匿房中。”华歆打开朱户搜寻不见，料在壁中，即掣刀割开壁。伏后大叫，歆自揪头髻拖出，后曰：“望恕我一命！”歆曰：“汝去见魏公说明！”搜头发跣足，众甲兵推拥而出。至外殿前，帝送后下殿相抱而哭。歆叱曰：“魏公有命，可速行之！”后哭曰：“不能复相见耶？”帝泣曰：“朕亦不知命在何时！”兵士前推后拥伏后而去。帝望见大恸，哭倒于地。郗虑令左右扶帝入宫。华歆拿伏后见操。操曰：“吾以诚心治天下，汝等反欲谋害我？”喝令左右乱棒打死。随即入宫，将伏后二子，皆鸠杀之。当晚将穆顺、伏完夷三族，二百余口皆斩于市。时建安十九年十一月。有诗叹曰： 

　　献帝当时何太懦？曹瞒得志弄威权。 

　　伏完辅国夷三族，穆顺传书丧九泉。 

　　皇后横亡魂杳杳，储君鸠死恨绵绵。 

　　华歆郗虑并曹辈，同恶相扶逆上天。静轩有诗叹曰： 

　　报国忠臣多横死，欺君贼子尽偷生。 

　　试看古今兴亡事，天道如何也不平。 

　　献帝闻杖死伏后，连日不食。操入宫慰曰：“陛下勿忧，臣无异心。臣女贤孝，已事陛下，宜居正宫。”献帝安敢不从，庆贺正旦，册立操女为正宫。群下莫敢有言。 

　　大事已定，操会大臣收吴灭蜀之事。贾诩曰：“召夏侯惇、曹仁回，共议之。”操即发使召回，夏侯惇未到，曹仁先到，连夜入府见操，值睡着，许褚仗剑立于寝门之内。曹仁欲进，许褚当住。仁大怒曰：“吾乃曹氏宗室，征南重臣，汝何敢无礼？”褚曰：“将军虽亲，乃外方镇守；许褚虽疏，见充内卫。主公醉卧堂上，不敢放入。”曹操听之，急出曰：“吾之虎将所见甚明，弟休怪之。”曹仁亦叹曰：“忠烈之士也！”数日，夏侯惇亦到。三人共言曰：“吴蜀后图，先取汉中张鲁，以得胜之兵取蜀。”操曰：“正合吾意。”起兵西征。未知若何，且听下回分解。 

　　●曹操汉中破张鲁 

　　曹操将征西军士分为三队：先锋夏侯渊、张郃，自统中军，诸将俱在后队，曹仁、夏候惇押运粮草。比及起程，早有细作报人汉中。张鲁与弟张卫商议退敌之策。卫曰：“汉中最险要者，阳平关也，我去左右依山傍林，下十余个寨栅，迎敌曹兵，兄在汉宁，尽拨粮草应付。”鲁遣大将杨昂、杨仁引兵来助。卫即日引兵到阳平关，下寨已定。夏侯渊、张郃前军已到，知阳平关有惟（准）备，离关十五里下寨。是夜，军士疲困，各自歇息。忽被杨昂、杨仁引兵来劫寨。郃、渊大败，退见曹操。操怒曰：“汝二人行兵许多年，‘兵若远行疲困，可防劫寨’。如何不做准备？”欲斩二人示众，以正军法。众官告免。 

　　次日，操自引兵为前队，见山势凶恶，树木丛杂，不知路径。恐有埋伏，遂令军下寨。乃与徐晃、许褚曰：“吾若知此地险恶，亦不起兵来此，”徐晃曰：“事已至此，主公休悔。”次日，操只带许褚、徐晃二人，转过山坡，望见张卫寨栅。操乃扬鞭指与二将曰：“此寨坚固，急切难下！”忽山后一声炮起，箭如雨下，操大惊。只见杨昂、杨仁分两路兵杀来。许褚曰：“吾当先破赋，公朋（明）可保主公！”许褚纵马向前。二将双至，不能当褚之勇。被褚杀退，诸人不敢向前。背后徐晃保着曹操，三匹马从万军中杀出，前面夏侯渊、张郃听见喊杀声，亦引兵来接迎，杀退杨昂、杨仁，救得曹仁（操）回寨。重赏三军。两边相拒月余，各无胜负。曹操传令退军。贾诩曰：“贼势未见强弱，主公何故自退？”操曰：“吾料贼兵每日提防，难以取胜。吾退军回，贼必来追，却分轻骑抄袭其后，必胜贼矣。”诩曰：“丞相神机不可测也。”于是令夏侯渊、张郃分兵两路，各引轻骑三千，取小路去打阳平关后。操大军拔寨尽起。杨昂听知曹兵退去，便与杨仁商议，要追曹兵，杨仁曰：“恐操诡计，未知真实，切不可追。”昂不听，自起五寨人马杀奔前来。是自（日），大雾漫漫，对面皆不相见。杨昂军至半路扎住。 

　　夏侯渊急引兵抄过山背后，见重雾垂空，不闻人语马嘶，恐有伏兵，急退人马，行进误走到杨昂寨前。内有老少守寨军士，听得马蹄响，只道杨昂兵回，遂大开寨门以纳之。军马一拥而入，渊见是空寨，放起火来。五寨军士弃寨而走。比及雾收，杨仁未（来）探消息，见五寨火起，引兵来救，正遇夏侯渊，战不数合，背后张郃兵到。杨仁杀开血路，望汉宁、褒州而走。杨昂待要回时，已被夏侯渊、张郃占住了寨。背后曹仁赶杀，两下夹攻，四面无路。杨昂被张郃一枪刺死。余军败回阳平关来报张卫。卫知二将败走，诸营已失，即弃关，奔南郑、褒州。曹操遂得阳平关并诸寨。却说张卫、杨仁来见张鲁。卫言二将失了隘口。张鲁大怒，欲斩杨仁。仁曰：“某曾谏杨昂休追曹兵，不听从，故有此败。仁乞一军前去再战；如不胜，该斩。”鲁从之，即与杨仁军二万，离南镇下寨。 

　　正值夏侯渊引军哨路。杨仁令裨将昌奇出马，与渊战不两合，被渊斩之。杨仁自出，与渊斗三十合，又被渊斩之。军士大败而回。曹操知渊斩了杨仁，即催军，直抵南郑下寨。张鲁急聚众商议，阎圃曰：“某保南安庞德，可敌曹将。其人昔跟马超，今降主公；后马超投西川时，庞德卧病不能行，今蒙主公恩养，何不令其退敌？” 

　　鲁即请德，重赏，令点军一万随行。忽行人报知曹操，操嘱付诸将曰：“庞德乃西凉勇将，原属马超；今依张鲁，未称其心。吾欲得之。汝等皆宜缓斗，待其力乏，可以活捉。”诸将得令，张郃、夏侯渊、徐晃三人轮流出战，数合便退。临后许褚出，战五十余合方退。庞德力战四将，并无惧怯。诸将皆于操前夸德之勇。操心甚悦，与众商议，如何得此人投降。贾诩曰：“某闻张鲁手下有一谋士杨松，此人极贪贿赂，丞相可暗以金帛送之，使疏庞德，事必济矣。”操曰：“何由得入南郑？”贾诩曰：“来日令将交锋，诈败，将庞德引数十里远；夤夜却去劫寨，德必往城中走。却遣一能言者，扮作步军，杂在阵中，便得入城。”操然其言，唤一军士，将金掩心甲一副，交披在贴肉内，穿着汉中军士号衣，于半路上等候。次日，先拨夏侯渊、张郃远去埋伏；却交徐晃战，不数合败走。庞德招军掩杀，曹兵急退。德遂夺了曹操寨栅，寨内粮草极多，申报张鲁，鲁大喜。当夜二更，只见三路火起，却是徐晃、夏侯渊、张郃三路劫寨。庞德急上马，冲杀出寨，望城中走。背后三路兵追到城边，庞德唤开门，引军入城。 

　　此时细作已杂在城中，径投杨松府下见松，说：“曹魏公闻公盛德，故使某送金甲为信，更有密书在此。其中但欲疏远庞德，乞公千万勿外。”松见了大喜，曰：“交魏公放心，某自有良策疏德。”遂入见张鲁，说庞德受曹操金珠，卖此一阵。鲁大怒，唤庞德入责，欲斩之。阎圃苦谏方止。鲁曰：“你来日出战，不胜必斩！”德怀恨而出。次日，曹兵攻城，庞德领一军冲出。操令许褚交战，褚佯输诈败，德遂赶去。操自立马于土坡上唤曰：“庞令明，何不降汉？”德寻思曰：“若拿得曹操，胜斩千员大将！”飞马上坡来杀操。忽一声喊起，连人和马一齐跌落陷坑。只见两边钩索一齐向前，活捉庞德，众人押上土坡。操下马，叱退军士，亲解其缚，劝德降汉。德思无路，遂乃降之。操亲扶上马，共回寨中，故意交城上望见。人报张鲁，庞德与曹操并马而行。鲁信杨松之言，却不知是曹操之奸计也。 

　　次日，操令四面竖立云梯，飞炮攻打城池，甚是危急。鲁见势急，与弟张卫商议。卫曰：可放火烧尽仓库房屋城廓，出奔南去，守巴中可矣。”杨松曰：“不如开门投降。”鲁犹豫不定。卫曰：“只是放火便行。”鲁曰：“本意欲归命国家，而意未得达。今因战败而逃出，不得已也。若宝库仓粮，国家之物，不可废也。”遂尽封锁。是夜二更，引全家老小，开南门而去。曹操令休追赶，乃入南郑。闻张鲁封锁库藏之意，操甚怜之，遂使人往巴中说降。鲁心欲降，张卫不肯。杨松密使入报操，便交进兵。操乃分兵攻巴中。鲁令张卫出战，被许褚斩之。败军回报张鲁，鲁令坚守。杨松曰：“今若不出，必遭其困。某守城池，主公当出决一死战。”阎圃谏曰：“休出战，只坚守。”鲁不听，亲自出阵。未及交锋，后军先走。张鲁急回，背后曹兵赶来。鲁到城下叫开门，杨松乃闭门不纳。鲁无去路，回走之时，曹操大叫：“下马早降！”鲁乃下马投降。曹兵入城，操念鲁封仓库之心，重礼相待。遂封鲁为镇南将军，阎圃等五人门首扣拜。于是汉中皆平。操令各郡分设太守，大赏士卒。杨松卖主求荣，斩于市曹。静轩先生作诗以嘲之曰： 

　　妨贤卖主逞奇功，积得金珠总是空。 

　　家未久长身受戮，令人千载笑杨松。 

　　曹操已得东川，主簿司马懿进曰：“刘备以诈力虏刘璋，蜀人未曾归心。主公今得巴中，益州震动，可速进兵临之，势必瓦解。不可失此机会也。”操叹曰：“‘人苦不知足，吾既得陇，复望蜀耶！”刘晔进曰：“刘备，人杰也。得蜀日浅，蜀人未附。今破汉中，蜀中震恐，其势自倾。因而取之，无不克也。若少缓之，诸葛善于治国而为相；关、张勇冠三军而为将。蜀民以定，据守险要，再难犯矣。今若不取，必有后忧。”操曰：“士卒远涉劳苦，但且存恤。”按兵不动。 

　　却说西川百姓听知操已取东川，料必来取西川，一日惊恐，但有风吹草动，老幼不安。探卒报知玄德，玄德请孔明商议。孔明曰：“亮有一计，使操兵自退。”玄德问计如何。 

　　●张辽大战逍遥津 

　　孔明曰：“曹操屯兵于合淝，独拒孙权。主公遣便利之士，分二郡还吴，陈说利害，令吴国起兵以袭合淝，牵动其势，操必勒兵南还矣。”玄德曰：“谁可为使？”伊籍进曰：“某原往。”玄德作书备礼，令伊籍入吴，先到荆州，见云长，说拨长沙、桂阳、江夏以还东吴。然后入吴，来见孙权，先通姓名，权乃召籍入。问曰：“汝到此何如？”伊籍曰：“昨承诸葛子喻（瑜）取长沙、江夏、桂阳三郡，为军师不在，失于交割，今专令某来退还。所有荆州、南郡、零陵、武陵本欲送还，争奈曹操去取东川，使关将军无容身之地矣。今合淝空虚，望君侯起兵攻之，则操必撤兵去救矣。待吾主公取了东川，则还荆州全地矣。君侯若疑而不行，只恐曹操必南征，此时恐措手不及。”孙权曰：“你且居馆驿，容吾商议。”权即问众谋士，张昭曰：“此是刘备恐操去取西川，故有此言。虽然如此，可因曹操在汉中，可乘势取合淝，亦是上计。”顾雍所见皆同。因此令伊籍回报，令两下各起兵共破曹操。伊籍辞回。孙权令鲁肃去交割长沙、桂阳、江夏三郡，屯兵于陆口；取吕蒙、甘宁回，又去余杭取凌统回。 

　　说三军皆起，吕蒙献策曰：“曹操令庐江太守朱光，屯兵于皖城，大开稻田，纳谷于合淝以充军食。可先取皖城，后出合淝。”孙权然之。令吕蒙、甘宁为先锋，蒋钦、潘璋为合后，权自引周泰、陈武、董袭、徐盛为中军。 

　　人马渡江到皖城，太守朱光，使人来合淝求救；自守城池，坚闭不出。权自到城下看时，城上乱箭射下，射中孙权麾盖，权回寨，问众将：“用何计取得皖城？”吕蒙曰：“可乘此时三军锐气，四面夹攻。平明进兵，来午可下。”权从之，次日，令三军大进。城上矢石如雨下。甘宁手执铁链，先冒矢石而上。城上以弓弩射之，宁拨开箭林，一链打倒朱光。吕蒙亲自擂鼓，士卒皆腾涌而上，乱砍死朱光。降者数万人，得了皖城，方才辰时。张辽军至半路，哨军回报皖城已陷，辽即引兵回合淝。 

　　孙权入城，大赏三军毕，人报凌统至。权慰劳了，令吕蒙代赏，设宴以待诸将。时甘宁穿吴侯所赐锦袍，坐于席上，吕蒙夸其功劳。酒至半酣，凌统想起杀父之仇，又见甘宁夸口，心中大怒，睁目直视，以手拔左右佩刀，立于筵上曰：“筵前无乐，看吾舞剑。”甘宁便会其意，推开案桌，在左右手内抢两枝戟，两手绰定，纵步出曰：“看吾使双戟。”吕蒙会意，便起身，一手挽牌，一手提刀，立于其中曰：“二公虽能舞，不如我巧也。”破步便舞刀牌，将二人分为两下。早有人报知孙权。权拍马直到筵间，自与甘宁、凌统二人解和，二将方才放下军器。权曰：“吾常言劝汝二人休记旧仇，今日为何又如此？”凌统哭拜于地，孙权以言劝之方息。次日，起兵取合淝。 

　　张辽因失皖城，回到合淝，心中忧闷。忽曹操差薛悌至，送木匣一个，上有操亲封记，旁边有数字云“兵来乃启。”是日，人报孙权自引精兵十万，来攻合淝。薛悌交张辽启匣视之，内云：“若孙权至，张、李二将军出战；乐将军守护，勿得与战。”张辽将教帖与李典、乐进视之。乐进曰：“将军主意何如？”辽曰：“主公远征在外，吴兵以为破我必矣。可出城战，挫彼锋锐，以安众心，然后可守也。”李典素与辽不和，默然不答。乐进曰：“贼众我寡，难以迎敌，不如坚守。”张辽曰：“汝等皆以私意，以废王事。吾今自出，与他决一死战。”便令备马来。李典慨然起曰：“此乃国家之大事，吾岂敢以私忿而忘公义乎？愿将军指使。”辽大喜曰：“既然公肯相辅助，来日可引军于逍遥津北埋伏，待吴兵杀过小师桥，吾与乐进击之。”李典自去埋伏。 

　　却说孙权兵至合淝，相近安寨，便下令曰：“兵贵神速。吕蒙、甘宁当先，凌统随吾为次，诸将陆续进发。”甘宁出阵，与乐进战不数合，进诈败而走，甘宁招吕蒙引兵赶去。 

　　权自领第二队，听得前军得胜，权兵行到逍遥津北，忽听连珠炮响，左边张辽杀出，右边李典杀来。惊得孙权手足无措，急令吕蒙、甘宁回救之时，张辽兵已到。凌统手下止有三百余人，张辽铁骑势如山岳。凌统大呼曰：“主公可速渡小师桥！”言未毕，张辽向前，引二千铁骑，箭如雨到。凌统翻身死战。孙权策马上桥，桥南已拆丈余，无桥板以渡。牙将谷利大呼曰：“主公何不勒马退后！”权遂按辔退三丈余，尽力加鞭，那马一跃飞渡过南桥。后史官有诗赞曰： 

　　滴（的）卢当日跳檀溪，又见孙权败合淝。 

　　退后着鞭驰骏马，逍遥津上玉龙飞。 

　　孙权跃马过桥南，徐盛、董袭驾舟相迎。凌统、谷利再杀入重围，与张辽大战。甘宁接住李典厮杀，吕蒙接任乐进厮杀。吴兵损折大半。凌统所领三百余人尽被杀死，凌统得脱，杀到桥下，其桥已断。统身被数枪，绕河而走。孙权舟中望见，急令董袭棹舟接之，统乃得渡。吕蒙、甘宁皆上舟而回。这一阵杀得江南小儿亦闻张辽之名，不敢夜啼。后人有诗曰： 

　　諕杀江南众小儿，张辽名姓透深闺。 

　　才闻你母低声语，夜静更深不敢啼。 

　　众将保得孙权回营。折军大半，权犹惊恐不定。众将曰：“至尊乃万民之主，自当持重。今日之事，若无天地垂佑，斯已危矣。愿主公可将此为终身之戒。”权垂泪曰：“罹此大惭，谨以刻心，非但书绅也！”权重赏诸将，收兵回濡须，整顿船只，商议水陆并进，即差人回江南取兵助敌。 

　　张辽回城与众将商议曰：“今虽逍遥津胜了孙权一阵，今又分屯在濡须，商议水陆并进，此间兵少，必须报与丞相，早添兵来救护。”令护军薛悌星夜往汉中报知曹操。操与众将议曰；“今可取西川否？”刘晔曰：“今蜀中稍定，已有提备，不可攻也。可撤兵去救合淝之急，就下江南。”操留夏侯渊守汉中定军山隘口，留张郃守蒙头岩渠山隘口，遂拔寨起兵，号四十余万，杀奔濡须坞来。 

　　●甘宁百骑劫曹营 

　　孙权在濡须口收拾军马，人报曹操自汉中领兵四十万，来救合淝。权与谋士商议，先拨董袭、徐盛二将督五大楼船，于濡须口停泊；令陈武往来带领军马于岸上巡哨。张昭曰：“今曹操远来困乏，当先杀一阵，以挫其锐气。”权问众将：“谁敢当先迎敌？”凌统出曰：“某愿往。”权令带二万军去。统曰：“三千人足矣。”甘宁曰：“小将不用三千人马，只须带一百人足可以破敌。”凌统大怒，两个在孙权面前又争起来。权曰：“先交凌统带领三千军去破敌，甘宁为第二队。”却说凌统引三千军出濡须口，与张辽战五十合胜败未分。孙权恐凌统有失，急令吕蒙接应回营。 

　　甘宁见凌统回塞（寨），即入见权曰：“宁今夜只要一百军去劫曹营，若折了一骑也不算功。”孙权令宁去选一百精壮军；即与酒百瓶，肉百斤，赏犒百人。甘宁领至营中，请一百人嘱曰：“今夜奉主命劫寨，请诸公满饮，各人俱要努力！”百人面面相觑，皆有惧色。宁知其意，乃拔剑立于其中曰：“我为大将，尚且不惜其命，汝等何故缩首！”百人见宁作色，皆起拜曰：“愿效死战！”宁大喜，将酒肉令百人饱食。是夜二更，宁取白鹅翎百根，每人各插一根于盔上，披甲上马，衔枚疾走到操寨，砍开鹿角，直杀入中军来捉曹操。原来中军又以车仗穿连不断围绕，宁不得进。百骑只在军中驰骤纵横，逢者便杀。各寨尽皆鼓噪。烽火如昼，喊声大震。宁从南门杀出，曹兵莫敢当。孙权令周泰引军接应。宁引百骑已回到濡须。曹兵恐有埋伏，不敢追赶。有诗赞宁曰： 

　　鼙鼓声喧震地来，雄师到处鬼神哀。 

　　百翎直贯曹瞒寨，尽说甘宁虎将才！ 

　　甘宁领百骑回营，不折一人，至寨门，令百人皆打鼓乐，口称：“万岁！”欢声大震。孙权亲自接着，甘宁下马拜伏。权执宁手曰：“将军此去，足以惊骇老贼矣！非吾舍卿，正欲观卿胆智耳！”即赐绢千匹，刀百口。甘宁拜受讫，分赐百人。权遂封宁为平虏将军。乃顾诸将曰：“曹操有张辽，孤有兴霸，足可以相敌也。” 

　　次日，张辽引兵搦战。权自上马，使凌统出马与辽战八十余合，胜负未分。曹操听得，亲自乘马到门旗下。交曹仁放冷箭射凌统坐下马。仁射一箭，正中凌统马胸膛，那马直立起来，却把凌统掀在地下，乐进挺枪来刺，将及统身，却得甘宁一箭射中乐进面门，翻身落马。两军各出救了回阵。凌统回寨，告知孙权，权曰：“放箭救汝者，甘兴霸也。”凌统顿首拜宁曰：“不想兄长施恩如此！”宁曰：“主公常劝我仇将恩报，今稍报公万分之一耳。”凌统自此与甘宁结为刎颈之交，誓同生死相救。后人诗曰： 

　　解下冤仇结凤毛，削酬恩义在龙弰。 

　　阵前一箭成功处，从此翻为刎颈交。 

　　操见乐进中箭，自往帐中看视，遂传令催趱人马当先冲阵。操自引兵，令张辽、李典、徐晃、庞德各引兵一万，分四路来攻濡须。时董袭二将，在五楼船上见五路兵来，诸军各有惧色。徐盛怒曰：“食君之禄，命悬君手，何惧群贼哉！”遂牵马下小船，飞身上马，引数百人，杀入李典中军去了。董袭在船上，令众军呐喊擂鼓，以助其威势。忽然江上猛风大作，白浪掀天。军士见大船将覆，众军士下脚船逃命。乃大呼袭曰：“船将沉矣，请将军快下船走！”袭仗剑喝曰：“将受君命，在此防贼，何敢弃而去之？再言者斩！”须臾，风打船翻，董袭溺死于江中。徐盛于李典军中冲击，军士亦被杀伤。 

　　却说陈武听得江边厮杀，引军来助，正与庞德军相遇，两下混战。孙权听得曹兵杀至江岸，遂自引军前来看阵。只见徐盛在李典军中搅做一团厮杀。张辽、徐晃两枝军到，把孙权围在垓心。曹操在高阜处见围住孙权，两员将当头死战。操曰：“谁敢去冲开权手足而擒之？”许褚应声提刀，杀人军中，把孙权兵冲做两断。 

　　周泰保孙权从军中杀出，到江边，回头不见孙权，复杀入阵，见了孙权，曰：“主公快随我杀出！”曹军乱箭射来，泰以身左右遮护，身被数箭，箭透重铠，救得孙权到江边。吕蒙引水军到江边，救得孙权下船。权曰：“吾得周泰三番救解，得脱虎口。徐盛被困在垓心，如何得脱？”周泰听说，又杀入阵，救出徐盛。二将各带重伤。吕蒙交放箭射岸上兵，却救二将等下船。 

　　陈武与庞德大战，只见后面无兵接应，回马便走，被庞德赶到山谷，斩陈武下马。操见孙权走脱，自驱人马赶到江边对射。吕蒙矢尽，正慌之间，却得陆逊船到，引军射退曹操，大败而回。因此于乱军中寻见陈武尸首。孙权知董袭沉江而死，哀恸至切，情感三军，令人水中寻见尸首，皆厚葬之。史官有诗赞董袭曰： 

　　忆昔征黄祖，全凭董袭功。 

　　飞身临战阵，挺刃断长虹。 

　　图写丹青上，魂游雪浪中。 

　　濡须船碎裂，名誉冠江东。 

　　静轩有诗叹陈武曰： 

　　鏖战曹兵血刃红，杀身报国尽孤忠。 

　　将军一死虽常事，取义捐生万载功。 

　　两边罢战，各守营寨。孙权得周泰救回，乃作宴以谢之。自举杯至周泰面前，把其臂，流泪而言曰：“卿为吾兄弟，战如熊虎，不惜性命，被数十枪，肤如刻画，孤心何安？不待以骨肉之恩委卿以兵马之重任乎！卿乃孤之功臣，孤当与卿同荣辱，共休戚也。”言罢，令泰解衣与众视之，肤如刀刻，遗体瘢痕。孙权自指其痕，一一问之，泰回言战斗之所。一处伤痕，饮一杯酒。是日大醉。权以自张青罗伞赐之，令出入张盖，以显耀之。其余各各赐赏。 

　　权在濡须，与操相拒月余。张昭、顾雍上言：“曹操势大，不可力敌，若与久战，徒损士卒；不如求和，以安百姓。”权从其言，令步骘往曹营求和，许年年纳贡。操见江南急未可下，遂从其请，令孙权先退兵，然后班师。步骘回复孙权，权留蒋钦、周泰守濡须口，自引兵回东吴。曹操留曹仁、张辽屯合淝，自班师还许昌。 

　　建安二十一年，魏侍中王粲颂操德于都堂，群下【皆贺。其颂曰】： 

　　从公有苦乐，但问所从谁？ 

　　所从神且武，安得久劳师？ 

　　相国征关右，赤怒展天威。 

　　一举灭獯虏，并力服羌夷。 

　　两收边地贼，忽若俯拾遗。 

　　陈赏越山岳，酒肉逾川低。 

　　军中多饶饫，人马皆溢肥。 

　　徒行兼乘远，空出有余资。 

　　招（拓）土三千里，往返速如飞。 

　　歌舞入邺城，所愿复无遗？ 

　　操大喜，遂议进爵为王，建立王宫。尚书顾琰力言不可。众官曰：“汝独不见荀文若乎？”琰大怒曰：“时乎！有常有变！有兴有败！”内中有恶顾琰者，告知曹操。操大怒，收琰下狱，髡其发，琰挽发直视，大骂曹贼。廷尉报知操，操令杖杀于狱中。有诗赞曰： 

　　清河顾琰，天性刚坚；虬须虎目，铁石心肠； 

　　奸邪辟易，志节轩昂；忠于汉室，千古名彰！ 

　　夏四月，群下奏知献帝，言：“魏公功德，极天际地，虽伊尹、周公，皆不及也，理宜进爵为王”。献帝准奏，即命钟繇草诏，册立曹操为魏王。 

　　●魏王宫左慈掷杯 

　　曹操既受王爵，出入用天子车服仪卫，出警入跸于邺郡。盖造魏王宫殿。议立王太子，正妻丁氏无嗣，妾刘氏生子曹昂，为征张绣时没于宛城。卞氏生四子：长曰丕，次曰彰，三曰植，四曰能（熊）。于是立卞氏为正宫。第三子曹植，字子建，极聪明，举笔成章。操常欲立曹植为嗣。丕心怪之，乃问大中大夫贾诩，诩教之如此如此。但凡曹操出征，四子皆送行，曹植乃称述功德，发言成章，左右之人皆敬之，操心甚喜。惟曹丕但辞，只是涕泣而拜，左右皆伤感。于是操疑植聪明，诚心不及于丕也。丕常使人说父近侍，皆言丕之德。操欲立后嗣，踌蹰不定，乃问贾诩曰：“孤欲立后嗣，当立谁？”诩默然不答。操问其故，诩曰：“正有所思，放不对耳。”操曰：“有何所思？”诩曰：“思袁本初、刘景升父子也。”操大笑，就立曹丕为王世子。 

　　冬十月，魏王宫成，预期差人往各处取异果珍奇之物。使人往福建取荔枝、龙眼，入吴地取柑子。使者到吴，见了孙权，传魏王令旨，要温州柑子。那时吴正尊魏，便选温州大柑子四十余担，送至中路，脚夫担得疲困，歇于山下，只见一先生，眇一目，跛一足，白藤冠，青懒衣，近前谓脚夫曰：“汝等挑担生受，贫道替你挑一肩，每担各挑数里。”但是先生挑过，其担轻。众夫皆疑。先生临去，与押柑官曰：“贫道乃曹魏王乡中故人，姓左，名慈，字元放，道号‘乌角先生”。如回到郡，可致申意。”慈乃拂袖而去。 

　　取柑之人至邺郡见操，呈上柑子。操亲剖之，只见空壳，内并无肉。操大惊，怪而问之。挑柑之人以左慈之言答之。操未深信。门吏忽报：“一先生自称左慈，求见王上。”操召入。取柑入认曰：“正是途中所遇之人。”操叱曰：“汝以何妖术，摄去吾佳果？”左慈乃笑曰：“岂有是事！”取柑剖之，皆有肉，其味极甜。操但自剖，皆是空壳。操大惊，赐左慈坐而问之曰：“汝何术，以至如此？”慈曰：“贫道于西川嘉陵峨眉山中学道三十年，忽闻石壁中有声，呼我名字，及视不见。至十余日。忽有天雷震碎石壁，乃得天书三卷，名曰‘遁甲天书’。上卷名‘天遁’，中卷名‘人遁’，下卷名‘地遁’。能飞剑掷刀，取人首级。王上位极人臣，何不退步，跟贫道往峨眉山修行？当传三卷天书与王上。”操曰：“吾亦思急流勇退，奈朝廷未得其人耳。”慈曰；“益州刘玄德乃帝室之胄，何不让此位与之，可保全身远害矣。不然，吾亦飞剑取汝之首级矣。”操大怒曰：“此是刘备细作！”喝令左右拿下。慈大笑不止。操令十数狱卒拷打，但见皮肉粉碎，慈齁齁睡着，全无痛楚。操令取大枷铁钉，送下牢中监收。令人看守，只见枷锁尽脱，慈乃仰卧于地上，并无伤痕。连禁七日，不与饭食，及看时，左慈端坐于地上，只见面皮转红。人报曹操，操令取出问之。慈曰：“我十年不食亦不妨，日食十年亦能尽。”操无如奈何。 

　　次日，操设宴待诸大臣。正行酒之间，只见左慈足穿木履，立于筵前。众官惊异。左慈曰：“大王今日水陆俱备，大宴群臣，四方异物极多，内中欠缺何物，贫道愿取以献大王。”操曰：“吾欲得龙肝，汝能取否？”慈曰：“有何难哉。”取笔墨于壁上画一条龙，以袍袖拂之，于龙腹中提出心肝一副，鲜血尚滴。操不信，叱之曰：“汝先将此肝藏于袖中矣！”慈曰：“今天寒无花，大王欲甚好花？”操曰：“吾欲得牡丹花。”慈日：“易耳。”取花盆于筵间，以水噀之。顷刻发牡丹一枝，开双头花。众皆惊异，邀慈同坐。少刻，庖官进鱼鲙。慈曰：“必须得松江鲈鱼作鲙方美。”操曰：“千里之外，安能得之？”慈曰：“易耳。”交取钓竿，于堂下大池内，顷刻钓数尾献于宴上。操曰：“吾池中原有此鱼。”慈曰：“大王何相欺也？天下鲈鱼只有两腮，惟松江鲈鱼有四腮可辨。”众视之，果是四腮。慈又曰：“食鱼鲙，虽得紫牙姜亦可。”操曰：汝可取之否？”慈曰：“易耳。”令取金盆一面，于袖中簌簌然倾得一满盆献操。操以手取之，忽盆内有书一本，题曰：《孟德新书》。操取视之，一字不差。操大疑，以目视之，有杀慈之意。慈取筵前白玉杯，满酌佳酿，进操曰：“望大王满饮此酒，寿可延千岁。”操曰：“汝先饮之。”慈拔冠簪，于杯中所画，先饮其半，这一半如水所凝，以劝操饮。操叱慈不饮。慈掷杯于空中，化只白鹤，绕殿而飞。众皆仰面看鹤，忽失左慈所在。操急问左右，人报已出宫门而去。操令许褚领铁骑五百，赶至城门边，望见左慈穿履在前，缓步而行。褚飞马追之不上，赶到山畔，见一群羊，慈立于羊群中。许褚急取箭射之，慈在羊群之内即时不见。褚将群羊尽杀之而回。时牧羊小童守羊而哭，忽见羊头在地上作人言，唤小童曰：“汝可将死羊头凑在羊项上。”小童依言将头凑上，忽变成左慈，将群羊百余尽皆凑合活了。慈乃拂袖而去。 

　　小童归告主人，主人不敢隐，去告曹操。操令画影图形，各处捕捉。不三日，城里城外，所捉与左慈一般模样者三四百个，闹动街市。操令以猪羊犬血泼之，押赴城南教场，引众兵数百围绕，皆命斩之。各处一道青气，到半天聚为一处，化成左慈，招白鹤一只骑于云端，大笑曰：“玉鼠随金虎，奸雄一旦休！”操令众将以箭射之。忽然狂风大作，走石飞沙，所斩群尸皆跳起来，手提人头，奔上演武厅来打曹操。文官武将掩面惊倒，各不相顾。须臾风息尽皆不见。群臣扶操回宫，感而成疾。有诗赞左慈曰： 

　　飞步凌云遍九州，独凭遁甲自遨游。 

　　金盆当殿呈鱼脍，玉盏飞空化白鸠。 

　　顷刻开花红影乱，片时结果翠阴稠。 

　　左慈有此神仙术，点悟曹瞒不转头。又诗曰： 

　　人言左道非真术，只恐于中未得传。 

　　若是真传心地正，何愁物外不成仙。 

　　此言世传左慈道术乃不正之法，非真也。但恐人心自不正耳，故以此诗解之。 

　　●曹操试神卜管辂 

　　曹操心疑左慈，因而成疾，服药不愈。忽太史令许芝，自许昌来见曹操。操令芝卜《易》。芝曰：“王上曾闻神卜管辂否？”操曰：“曾闻其名，未知何为神卜。愿闻其故。”许芝曰：“管辂，字公明，平原人也。为人好酒疏狂，容貌甚丑，八九岁，好观天文，夜不肯寐。父母不能禁止。常自言：‘家鸡野鹤，尚自知时，何况为人在世乎？’及其长大，乃深明《周易》，相法通神。琅琊太守单子春闻其名，召辂相见。时值座客百余人，皆能言之士。与子春问辂鬼神之事，座上宾客皆被辂难倒，从晓至暮，酒食不行，客大奇之。于是天下号为‘神童’。后有利地名居民郭恩，兄弟三人皆得蹙疾，请辂卜之，曰：‘卦中有君家本墓中有一女人，非君伯母即叔母也。昔饥荒之年，曾谋君数升米之利，推落井中渍之。其尸被一大石压破其头，孤魂痛哭，诉于天，以致君兄弟，故有此报。’郭恩兄弟伏罪，答曰：‘果有此事。’于是留管辂在家。忽一日，有一鸠飞来梁上，其鸣如哭。恩请辂卜曰：‘今日午时，当有一亲人年老，从东方来，乃携猪肉一方、浊酒一瓶，主宾对饮。笑中有疾，主有小惊。’是日，果有姨丈携酒肉至，与郭恩兄弟共饮。恩令家僮杀鸡为食，隔篱误伤邻家女子，左手流血，如此之验。安平太守王基，知辂神卜，请往其处。因信都令妻常患头痛，其子心痛，举家常患病惊恐，乃请辂卜之。辂曰：‘君北堂西埋有两尸：一男子提矛，一女子持弓箭，头在壁内，脚在壁外，提矛者主刺头，故头痛不能举也；持弓箭者主射胸腹，故心痛不能食也。昼则浮游，夜则来伤，故主病人惊恐也。于是掘入地八尺，果有二棺，一棺中有矛，一棺中有角弓及箭，遂移徙骸骨去城外埋之，家中始无病患。又馆陶令诸葛原迁新兴太守，辂往送行。客言辂神卜。原不信，暗取燕卵、蜂窝、蜘蛛网置三盒中，令辂卜之，辂即写诗四句于盒上，一曰：‘含气须变，依乎宅堂；雌雄以形，羽翼舒张。此燕卵也。’其二曰：‘家堂倒悬，门户众多；藏精育毒，得秋乃化。此蜂窝也。，其三曰：‘夜解屯营，还吐丝成；罗网求食，利在其昏。此蜘蛛也。’满座皆惊。后乡中邻妇失牛，乃求辂卜之。辂曰：‘此乃北溪之西，七人宰之；疾速去寻，皮骨尚在。’其妇即往寻之，果见七人于茅舍后煮肉食，皮骨尚存。妇告本郡太守刘邠，遂将七人获断。问其妇曰：‘汝何以知之？’妇告以管辂神卜。刘邠不信，请辂试之，取印信囊及山鸡毛藏于盒中，令辂卜之。辂先卜其—曰：‘外围内方，五色成文；合保守信，出则有章。此印囊也。’其二曰：‘岩岩有鸟，锦体朱身；羽翼玄黄，鸣不失晨。此乃山鸡毛也。’刘邠大惊，待辂为上宾。忽一日春暮，辂出郊闲游，见一年少锄田，管辂立于道傍，闲看良久，问曰：‘少年高姓？青春多少？’少年答曰：‘吾姓赵，名颜，年一十九岁矣。，辂曰：‘汝眉间有死气，三日内必死矣。吾乃管辂也，见汝貌美，可惜无寿。’赵颜急奔归家，告知其父。父子赶上管辂，哭拜于地求救！辂曰：‘此天数也，安可以救之？’父曰：‘某止有此子，望乞救之！’辂见父子哀求至切，乃曰：‘汝可办清酒一樽，鹿脯一盘，来日往南山之中、大树之下，盘石上二人弈棋：一人向南坐者，衣白袍，其貌甚恶；一人向北坐者，身穿绛衣，其貌甚美。汝子可将酒脯跪而献之。待饮食毕，哭告其事，必添寿矣。切勿言我姓字。’老人请辂在家。次日，令赵颜携酒脯，往南山中。果见二人于松树下弈棋，全然不顾。赵颜跪进酒脯。二人贪着棋，不觉饮食已尽。颜哭拜于地而求寿，二人大惊。其衣红袍者曰：‘此必管子之言也。吾二人已受其私，必须怜之。’穿白袍者，乃取簿看之，‘汝今年十九岁。吾于“十”字上添一“九”字，汝可寿至九十九岁矣。你回见管辂，交他自后再休得泄漏天机，必有大罪。’衣红者出笔添讫，香风过处，化作白鹤二只，冲天而去。赵颜归问管辂，辂曰：‘穿红者南斗；衣白者，北斗也。’颜曰：‘吾闻北斗七星，今何其一也？’辂曰：‘散而为七，合而为一也。南斗注生，北斗注死，今已添寿，子复何忧？’父子拜谢。管辂自此恐泄漏天机，再不与人卜矣。今此人见在平原，主上欲卜休咎，何不召之？”操闻大喜，即差人往平原召管辂。 

　　辂至，参拜讫，操令卜左慈之事。辂曰：“此幻术耳；何必忧疑？’操心乃安。操又令卜天下之事，辂曰：“三八纵横，黄猪遇虎；定军之南，折一大将。’操又令卜寿数，辂曰：“狮子宫中，以安神位；王道鼎新，子孙极贵。”操问其详，辂曰：“茫茫天数，不可预知；后有应验方知。”操大喜，欲命辂为太史令。辂曰：“命薄相穷，不称其职，不敢受也。”操问其故，辂曰：“某额无主骨，眼无黑睛，鼻无梁柱，脚无天根，背无三甲，腹无三壬，只可泰山治鬼，不能治生人也。”操曰：“汝相吾若何？”辂曰：“位极人臣，又何必相也？”操再三问之，辂但笑而不答。操令辂遍相文武官员，辂曰：“皆治世之臣也。”操又问休咎，皆不肯尽言。后人有诗，赞神卜管辂，诗曰： 

　　平原神卜管公明，能算南辰北斗星。 

　　八卦玄微通鬼窍，六爻玄奥究天庭。 

　　预知相法应添寿，自觉心源极有灵。 

　　可惜当年奇异术，后人无福授遗经。 

　　操令卜东吴、西蜀二处。辂卜云：“东吴必主亡一大将，西蜀有兵犯界矣。”操不信。忽合淝来报：“东吴陆口鲁肃身故。”操大惊，即差人往汉中探消息。不数日，飞报：“刘玄德令张飞、马超兵犯下辨取东川。”操大怒，要自起兵再入汉中伐蜀。令管辂卜之。辂曰：“王上不可妄动，来春许都必有火灾。操见辂言有验，不敢轻动。留居邺郡，令曹洪行兵五万去助夏侯渊、张郃同守东川。又差夏侯惇领兵五万于许都，来往巡警，以备不虞。令长史王必总督御林军马。主簿司马懿谏曰：“王必嗜酒性宽，恐不堪任军国重事。”操曰：“王必是吾披荆棘、历艰难时相随之人，心如铁石。孤心实倚托也。”遂委王必领御林军屯营于东华门外。 

　　●耿纪韦晃讨曹操 

　　时有少府耿纪、司直韦晃在私宅共饮，请密议曰：“操贼纂逆有心多时，吾等为汉臣，岂可同恶相济？”晃曰：“吾有心腹人姓金名祎，字德伟，汉相金日磾之后，常见操入内，喟然长叹，素有讨操之心，更兼此人与王必甚厚，若得同谋，大事济矣。我等当往说之，谋诛操贼。”于是，二人到金祎宅，祎接入后堂坐定，晃曰：“德伟与王长史甚厚，吾二人实有所求。”祎曰：“公所求何事？”晃曰：“吾闻魏王早晚绍汉天下，公必高迁，若得提携，平生感德不浅矣。”祎拂袖而起，值从人持茶进，祎将茶泼于地上。晃曰：“德伟何薄情也！”祎曰：“吾与汝交厚者，为汝等皆汉朝臣宰之后，今不思报本，皆欲助造反之人，吾有何颜与汝为友？”晃曰：“乃天数至此，不得不和光同尘。”祎大怒。耿纪、韦晃见祎有忠义之心，故尽情告曰：“吾二人实为汉朝来求足下，故反说也。”祎曰：“吾累世汉臣，安肯从贼耶？汝要扶汉，有何高见？”纪晃曰：“虽有报国之心，无有扶危之计。”祎曰：“吾欲里应外合，去杀王必，夺其兵权，扶助銮驾，诏刘玄德为外应，则曹操可灭矣。”二人闻之，顿首拜谢。祎曰：“吾有兄弟二人为心腹，可为羽翼，乃太医吉平之子，长曰吉邈，次曰吉穆。昔为董承衣带诏，被操杀其父，二子逃于远方，今见在此。”纪、晃大喜，便欲相见。 

　　祎唤二吉至，言其年少，二吉怒气冲天，即与共议。金祎曰：“正月十五夜，城中大放花灯，庆赏元宵。耿少府、韦司直各起家童至王必营前看灯，只看营中火起，分两门杀入，如杀了王必，可跟我入内，请天子登五凤楼，召百官以安万民也。吉邈兄弟却于城外杀入，放火为号，各各俱要扬声叫百姓诛斩操贼、以安汉君，截住城外救军。待天子降诏，招安已定，却杀奔邺郡，以擒操贼，即发使赍诏取刘皇叔。今日约定至期，初更如期而至，勿效董承，自取其祸。”五人对天发誓，歃血为盟，各自归家整顿器械行事。 

　　且说耿纪、韦晃二人各有家童四百余人预备器械，吉邈兄弟亦聚百余人，只做围猎，排布已定。? 却说金祎先期来见王必，言今海宇平安，魏王威镇天下，不可不放花灯，以显太平气象。王必然之，遂令各处放灯火。王必与御林诸将在营中饮酒，忽听营中呐喊，人报两路火起。王必慌走出看时，两下大乱，火光中见营内有变，急上马出南门，正遇耿纪，纪不知是王必，只顾引弓射之，一箭正中王必，几乎坠马，便走出南门，背后却有军赶来，王必弃马步走，至金祎家扣门，那时，金祎使人去营中放火， t随后亦去助战去了。家中得知人扣门，只道是金祎回家，祎妻隔门便问：“杀了王必那厮否？”必大惊，方知金祎同谋。便往曹休家报知金祎、耿纪等谋反。休即披挂上马，引千人在城中拒敌，城内四下火起，烧着五凤楼，帝仍避于深宫，曹氏心腹牙爪死拒城中。是夜，但闻人叫：“尽杀曹操，以扶汉室。” 

　　原来，夏侯惇引五万军巡警，离城五里屯扎，遥望城中火起，尽起大军，前来围住许都。一枝军入城接应曹休，休战到天明，耿纪等无人相助。人报金祎、吉邈兄弟皆被杀死，耿纪、韦晃夺路杀出城门，正遇夏侯惇大军，皆被活捉，将纪、晃手下之人尽皆杀死，入城救灭了火，尽收五人老小宗族，使人飞报曹操，操令皆腰斩于市。就召许昌百官赴邺都听处。 

　　夏侯惇押耿纪、韦晃至通衢，纪厉声大叫曰：“曹阿瞒，吾生不能杀汝，死当作鬼以杀贼：”刽子以刀搠口流血，尚曰：“吾被群鼠误耳。”连声大骂而死。韦晃以面颊顿地曰：“可惜哉！”咬牙瞋目而死。后人有诗赞曰： 

　　耿纪精忠韦晃贤，各持空手欲扶天。 

　　谁知汉祚当将尽，恨满心胸赴九泉。 

　　王必发箭疮而死，惇将百官解赴邺都。曹操于教场立红旗于左、白旗于右，乃降王旨曰：“昨者耿纪、韦晃造反，放火焚许都，汝等众官有出救火者，有闭门不出者，曾救火者立于红旗之下，不曾救火者立于白旗之下。”众官自思：救火者必无罪，多去红旗下立，三停内只有一停立白旗下。操将立白旗下者尽皆赏赐，仍令还许都，其立红旗之下者，尽皆拿下。操曰：“汝等非是救火，实乃助贼图害吾宗族也。”尽令牵出漳河，斩之三百余员。静轩先生有诗叹曰： 

　　韦耿心怀辅汉忠，谁知天命属奸雄。 

　　可怜俊杰遭诬死，血染漳河水浪红。 

　　操令钟繇为相国，华歆为御史大夫，曹休总督御林军马，受爵封官，朝廷又换一班人物。操方信管辂火灾之应，遂重赏辂，辂不受。 

　　却说曹洪自到汉中，张郃、夏侯渊各据险要，洪自进兵，直抵下辨。马超、张飞各守一处隘口，超取下辨，吴兰为先锋；张飞守巴西，雷同为先锋。曹洪至下辨，正遇吴兰军马。吴兰欲退，牙将任夔不从，来与洪战，被洪斩之，乘势掩杀，兰军大败。回见马超，超责之曰：“不得吾令，何故轻敌，以致此败！”兰言：“任夔不听，故有此失。”超令紧守关隘，待申报主公，且看主公回音，然后方可进兵。曹洪恐马超有谋，却引兵退回南郑。 

　　却说张郃来见曹洪曰：“将军既斩将，如何又退兵？”洪曰：“吾见马超不出，恐别有谋。又因在邺都时，神卜管辂有言，当于此处折一员大将，吾疑此言，故退兵耳。”郃大笑曰：“将军相持半世，岂可以卜术惑其心哉！郃虽不才，愿领本部去取巴西。”洪曰：“巴西乃张飞守把，不可轻敌。”郃曰：“人皆惧张飞之勇，吾视之若小儿耳。此去必然擒之。”洪曰：“倘有疏失若何？”郃曰：“甘当军法。”洪勒了文状，令郃进兵。 

　　●瓦口关张飞战张郃 

　　张郃屯兵三万，分为三寨，一名宕音易渠，二名蒙头，三名荡石。三寨人马各分一半取巴西，留一半守寨栅。 

　　张飞在巴西关中守城，知张郃兵来，飞即唤雷同商议，同曰：“关中地面山路险阻，可以埋伏，将军出战，我出奇兵，必擒张郃矣。”飞拨精兵五千与雷同，飞自引兵万余。离阆中三十里，与张郃兵相遇，战到二十余合，背后雷同从山中杀出，两下夹攻，郃兵大败。张飞、雷同连夜追袭，直赶到宕渠山十里下寨，次日引兵搦战。张郃在山上大吹大擂饮酒，并不下山。张飞令军士山下大骂，郃只不出，飞收兵回寨。次日，令雷同去山下搦战，张郃又不出，雷同驱军上山，山上擂木炮石打将下来，折了数十人，雷同急退。荡石、蒙头两寨兵出，杀败雷同。张飞次日去搦战，郃只不出，飞使军人秽骂郃，山上亦骂。飞寻思无计可使，相拒五十余日，飞就山前扎住大寨，每日饮酒至醉，坐于山前，辱骂张郃。 

　　玄德差人军前犒劳，见张飞饮酒，回见玄德说飞饮酒，恐失军务。玄德大惊，乃问孔明，孔明笑曰：“原来如此。军前恐无好酒，成都佳酿又多，可将五十瓮装作三车，送至军前，与张将军饮之。”玄德曰：“吾弟自来饮酒误事，军师何故反送许多好酒与他？倘饮醉必被张郃所害。”孔明笑曰：“主公与翼德许多年为兄弟，尚不知其心也。翼德性虽刚强，收川之时，义释严颜，此非勇夫所为也。今在宕渠与张郃相拒五十余日，近闻饮酒醉时，只在山前秽骂，非是真杯，乃赚张郃之计也。”玄德曰：“虽然如此，未见真实，可使魏延助之。”孔明令魏延押酒至军前，车上各插白旗，大书：“军前公用好酒。”魏延解到寨中，飞问此酒来历，延答曰：“乃主公赐将军所饮。”飞拜受讫，分付魏延、雷同各引一枝军马，以为左右翼，只看军中红旗起，便各进兵。飞令将酒摆到军前，令军士畅饮。 

　　有细作报上山来，张郃自来山顶，望见飞坐于帐中饮酒，乃令二小卒面前相扑为戏。张郃曰：“张飞太欺我也。”传令今夜下山劫飞寨，又令蒙头、荡石二寨军马一齐皆出，以为左右援。张郃乘月色微明，引军从山侧而下，径到寨前，遥见张飞大明灯烛，正在帐中饮酒。张郃当先大喊，山上擂鼓为助，直杀入中军把枪去刺张飞，却是个草人，身上披张飞头盔衣甲。张郃见是个草人，急勒马回，帐后连珠炮起，张飞当先拦住去路，却与张郃交锋。郃只望两寨来救，不知被魏延、雷同杀败，就势夺了山头。张郃与张飞死战到十余合，见山上火起，已被张飞后军夺了寨栅，张郃败走，飞赶了一程，回守宕渠三寨。飞报入成都，玄德大喜，方知翼德饮酒是计也。 

　　却说张郃退守瓦口关，三万军已折大半，遂差人去曹洪处求救，洪大怒曰：“汝不听吾言，务要进兵，却失了宕渠山紧要隘口。”不肯发兵相救。却使人催张郃出战，郃心慌，只得定计，分两军于关前山僻埋伏：“我佯输诈败引飞，汝等皆出截住归路。”郃遂出与雷同战。郃诈败走，同赶来，被郃刺死。败军回报张飞，飞自引军来与张郃战，郃又诈败。如此三次，飞知是计，不赶，回寨却与魏延商议曰：“张郃用埋伏计，斩了雷同，今又诈败来赚吾，可将计就计而行。”延问如何，飞曰：“我明日引兵当先去，汝却引兵后来，待彼伏兵出，汝可分兵击之，用车数十乘，各装柴草塞住小路，放火烧之，吾乘势擒张郃，与雷同报仇。”延领计行。 

　　次日，张飞引军与张郃战十余合，郃又诈败，飞引军赶去，过山谷口，郃将后军为前队紥住，与飞又战十余合。郃指望两处伏兵出以擒张飞，不想被魏延兵到，赶入谷口。延将草车截住，两路放火烧车，山谷草木皆着，烟迷其径，兵不得出。飞来冲杀，郃兵大败，走上瓦口关收聚败兵，坚守不出。飞连日攻打关隘不下，张飞退军三十里，乃与魏延等自来关前哨探小路，忽见男女数十人，各背小包于山僻小路扳藤附葛而走。张飞在马上指与延曰：“我今夺瓦口关只在这几个百姓身上。即分付军士休要惊他，交唤至马前，飞用好言以安其心，问是何方百姓，众人告曰：“某等皆是汉中居民，今欲回乡，听知大军厮杀，闭塞阆中官路，今过苍溪，从梓橦山出会釿川，入汉中回家去。”飞曰：“这条路取瓦口关多少远近？百姓曰：“从梓潼山小路，却是瓦口关背后。”张飞大喜，带百姓到寨，与了酒食，同魏延议曰：“汝可引兵打关，我自引轻骑五百出梓潼山拔关后，可擒张郃矣。”延领命而去。 

　　却说张郃为救兵不到，心中正闷，忽报魏延在关下攻打，郃欲披挂下关出战，急报山后五路火起，不知是何处兵到。张郃自引兵来，正遇张飞，郃见大惊，急走小路，马不堪行。后面张飞追赶甚急，郃弃马步行，上山寻路而走。比及走脱，随后止有十余人。走至南郑，来见曹洪，洪见张郃止有十余人，大怒曰：“吾交汝休去，汝立下军令状要去，今日折尽人马，尚不自死，还来见我！”急令推出斩首示众。时有行军司马郭淮至，交且留停莫杀。淮谓张郃曰：“我保汝去取葭萌关，将功赎罪，若何？”郃曰：“愿往。”淮入见曹洪曰：“古云：千军易得，一将难求。张郃虽然有罪，乃是魏王爱将，不可诛之。可再与五千军令去取葭萌关，牵动各处之兵，汉中自安矣。如不成功，二罪俱发。”洪从之，又与五千军去取葭萌关。 

　　却说守关将孟达，霍峻只要坚守，孟达却要引军迎敌，便引军下关，与张郃交战，大败而回。霍峻急申报成都，玄德与孔明商议，孔明聚众于堂上曰：“今葭萌关紧急，往阆中取张翼德，方可退得张郃。”法正曰：“翼德屯瓦口关，镇守阆中，亦是紧要去处，不可取回。帐下诸将内，可选一人去破张郃。”孔明曰：“张郃魏之名将，非等闲可及，不取翼德无人可敌。”老将黄忠厉声出曰：“军师何视人如草芥也？某虽不才，愿斩张郃首级来献。”孔明曰：“汉升虽勇，今已老矣，非张郃对手。”黄忠听了，白发倒竖而言曰：“某不老不老！两臂尚能开三石弓，浑身还有千斤力，何为老？”孔明曰：“将军年近七旬，如何不老？”黄忠即趋走下堂，取架上大刀，轮动如飞。取壁上硬弓，连拽折了几张。孔明曰：“将军要去，谁可为副将？”老将严颜曰：“我两个同去，定要立功。但有些疏虞，先纳下这两颗白头。”玄德大喜，即令黄忠、严颜来救葭萌关。 

　　●黄忠严颜双建功 

　　黄忠、严颜将行，赵云谏曰：“今张郃侵犯葭萌，军师休以为儿戏，若葭萌一失，益州危矣。若破张郃，就取汉中，何故以二老将当此大任乎？”孔明曰：“汝以二人老迈，不能成事，吾料汉中必在此二人手上可得。”赵云等各哂笑而退。黄忠、严颜到关上，孟达、霍峻闻二老将至，心中亦笑曰：“孔明如此调度，岂能用人？这般紧要去处，交这两个老将来。”随即交割印牌。黄忠、严颜使两员健将将两把大旗去关上竖定。张郃听知是黄忠、严颜到，心中暗喜，次日引军搦战。黄忠与严颜曰：“你见众人动静，笑我二人年老，必建奇功以服众心。”颜曰：“愿听将军之命。”黄忠当日引军出关，与张郃对阵，郃曰：“许多年纪，尤不识老，尚敢出战！”忠怒曰：“汝欺吾年老，你看我手中宝刀却不老。”拍马向前，与郃战至五十余合，忽被严颜从小路抄在张郃军后杀来，首尾夹攻，张郃大败。黄忠、严颜追赶九十里收兵下寨，俱各按兵不动。曹洪在汉中听知张郃又败了一阵，又欲加罪，郭淮谏曰：“今张郃事急，若再激之，他必投西蜀矣。可遣副将相助，就使监临，使不生异外之心也。”曹洪从之，即遣夏侯惇侄夏侯尚并降将韩玄之弟韩浩引兵五千前去助战。二将到张郃寨中，问及军情，郃言：“老将黄忠甚是英勇，更有严颜为助，不可轻敌。”韩浩曰：“我在长沙，足知老贼之事，他和魏延献了城池，害吾家兄，今日既然相遇，必当与兄报仇。”遂与夏侯尚引新军来敌。 

　　原来黄忠连日哨探，已知路径，严颜曰：“此去有一山，名天荡山，乃是曹操屯兵积粮草之地，若取那个去处，其势可破。汉中军必自相离散矣。”黄忠曰：“将军之见，正合无（吾）意。可如此如此而行。”严颜领计，自引军去。 

　　却说黄忠听得夏侯尚、韩浩兵来，引兵出迎。夏侯尚、韩浩双出，大骂：“黄忠老贼！”拍马挺枪来敌，黄忠力战数合，忠诈败而走。二将赶二十余里，夺了忠寨，忠又草创一营。次日，夏侯尚、韩浩又来，忠又出战数合败走，二将又赶二十里，夺了营寨，却唤张郃守后寨。张郃乃来前寨谏曰：“黄忠退去二日，其中必有诡计。”夏侯尚乃叱张郃曰：“据你如此胆怯，可知失了宕渠山隘。汝再休多言，看吾二人成功。”张郃羞惭而退。次日又战，黄忠又退二十里。二将迤逦赶上。黄忠向前而走，连败数阵，黄忠退走上关，二将扣关下寨，忠坚守不出。孟达暗地发书申报玄德，言：“黄忠连败五阵，见今退在关上。”玄德慌问孔明，孔明曰：“此老将骄兵之计也。赵云等未信。玄德差刘封到关上接应，黄忠问刘封曰：“此来助战，何意？”封曰：“父亲知将军数败，故差某来接应。”忠大笑曰：“此是老夫骄兵之计，看今夜一战，可尽复诸营，夺其粮食马匹，本是借寨与彼，令安辎重也。今夜留霍仲邈守关隘，孟达搬夺粮草马匹，汝等今夜看吾破敌。” 

　　是夜，忠引五千人马下关来，二将见关上连日不出，军士尽皆懈怠，黄忠斩寨直入，只见人不及甲，马不及鞍，拼命而走，比及天明，一连夺了三寨。寨中遗弃马匹粮草，尽交孟达搬运入关。黄忠催军随后赶来，刘封曰：“军士力乏，可以暂歇。”忠曰：“不入虎穴，焉得虎子！”众将努力向前，张郃兵反被自家败兵冲倒，后面追兵甚是危急，众人都把不住，望后而走，弃了许多寨栅，直走到汉水边。 

　　张郃寻见夏侯尚、韩浩议曰：“此去天荡山乃屯粮草之处，便接米仓山屯粮之地，是汉中军士养命之源也。此处倘有疏失，大事去矣。”夏侯尚曰：“米仓山有吾叔夏侯渊分兵守护，那里正接定军山，不必忧虑。天荡山有吾兄夏侯德镇守，我等宜往投之，就保此山。张郃同二将连夜投天荡山来，见夏侯德说：“黄忠用骄兵之计诱到关下，军马突出，势不可当，又被连夜追赶，自相冲击，故弃了许多寨栅。”德曰：“吾此处屯十万兵，汝可引去，复取原寨。”郃曰：“只宜坚守，不可妄动。”言未毕，报说黄忠兵到。德大笑曰：“老贼不知兵法，只恃勇耳。”郃曰：“黄忠有谋，非止勇也。”德曰：“川兵远涉，连夜疲因而更难入我境。此无谋也。”张郃曰：“亦不可以料敌，且宜坚守。”韩浩曰：“某愿领引三千精兵出敌。”德与浩兵下山，浩与忠战，被忠斩之，忠乘势催军杀上山来。张郃、夏侯尚急引军来迎敌。忽闻山后大喊火起，夏侯德引兵来救，正遇老将严颜，亦被颜斩之。原来黄忠预先使严颜伏于山僻小路，只等黄忠兵到，故来此放火。严颜既斩夏侯德，从后杀来，张郃、夏侯尚前后不能相顾，只得弃了天荡山，望定军奔投夏侯渊去讫。黄忠、严颜守定天荡山，差人到成都报捷。玄德急聚众官，俱各庆喜。法正曰：“昔日曹操一举而降张鲁，平定汉中，不因此势以图巴蜀，留夏侯渊、张郃守之，自引兵北还，遂致不能广其境土。今吾料夏侯、张郃之才略，不胜国之将帅。主公若举大兵亲征，汉中可克矣。平定之后，广积仓粮，观其衅隙，上可以倾覆寇敌，尊奖王室，中可以蚕食农桑，广开境土，下可以固守险要，为图操之久计。此盖天与其时，不可失也。”玄德然之。遂令翼德、子龙为先锋，亲起蜀兵十万，出葭萌关下寨，来取汉中。差人唤黄忠、严颜到寨重赏。 

　　玄德曰：“人皆言将军老矣，军师独知其能，今果立奇功，世之罕有。今有汉中定军山，乃南郑之保障，粮食之根源。若得定军山，阳平一路无足忧矣！汝还敢取定军山否？”忠慨然应诺，要领兵去迎敌，孔明扯住曰：“将军固自英雄，非夏侯渊之对手也。渊熟诸韬略，善识兵机，曹操依托为西凉之保障，故先令屯兵长安，以拒马超。今得汉中，又令镇守，以渊有将才也。将军虽胜张郃，未可以胜夏侯渊也。吾欲斟酌一人，去荆州替关云长来，可敌夏侯渊也。”忠慨然曰：“昔日廉颇年八十尚食斗米秤肉，诸国尚且惧其勇而不敢侵犯赵邦。何况吾年未及七旬，军师何言吾老？我并不用副将，只带吾二千本部兵，立斩夏侯渊首级以献麾下。”孔明再三不容忠去，忠坚执要行，孔明曰：“既将军要去，吾交法孝直为监军相助，凡事商议而行，吾即拔人马来接应，你可用心。”黄忠应允，和法正领本部人马而去。 

　　●黄忠馘斩夏侯渊 

　　孔明告玄德曰：“此人不用言语激之，决不能成功也。今彼即去，须要拨人马接应，恐有疏失。”玄德然之。孔明令赵云引一千军于小路出奇兵接应黄忠，若忠胜则不必出；倘忠有失，即出救应。又令刘封、孟达引三千军于山谷险处多立旗幡，以为伏兵之意，令敌人惊骇。封领兵而去。孔明又差人去下辨授计于马超，令如此而行，又令严颜去巴西换张飞、魏延来取汉中，兵分三路而进。 

　　却说张郃与夏侯尚引败兵径投定军山，来见夏侯渊，说：“天荡山折了夏侯德、韩浩二人。今闻刘备自引兵来取汉中，可速报魏王早发救兵，前来退敌。”渊差人报与曹洪，星夜往许都奏知魏王。曹操闻知大惊，即聚文武商议。长史刘晔曰：“汉中肥饶之地，倘若有失，中原震动，主公不可不亲征。”操自悔曰：“恨当初不用卿言，以致如此！”遂传王旨，起兵四十万亲征。时建安一十三年秋七月，曹操兴兵，九月至长沙（安），军分三路而进，夏侯惇为先锋。兵出潼关，操在马上望见山边一簇林木甚茂，问近侍曰：“此何处也？”迫侍奏曰：“地名蓝田，其茂林间，乃蔡邕庄也。”操与邕素善，邕有一女，名唤蔡琰，曾被北番掳去，与胡人生一子，因作《胡笳十八拍》流人中原，操甚怜之，使人持千金入番，取蔡琰回。左贤王番夷惧操之势，送蔡琰还汉，操赐金帛配与董纪为妻。当时操想起蔡邕之事，令军马先行，操引近侍至庄前下马。时纪在任所牧民，止有蔡琰在庄。琰闻操至，即出拜迎，侍立于前。偶见壁间悬一碑文图画，操起身观之，问于琰，琰曰：“此乃曹娥之碑也。昔和帝朝会稽、上虞，有一师巫，姓曹名旴，能婆娑乐神，五月五日醉舞舟中，坠江而死。其女十四岁，绕江啼哭七昼夜，跳入波中，后五日，负父之尸浮于江面，乡里人葬于江边。后上虞尹度止（尚）奏闻朝廷，表为孝女，尚令邯郸淳作文勒碑以记其事。淳年十三，文不加点，一笔挥就，立于墓侧。先人因公干经由会稽、上虞，过江边谒墓，观碑索笔题八字于背后，因印记文而归，此先人遗迹也。故悬在此。”曹操详观八字云：“黄绢幼妇，外孙齑臼。”操间琰曰：“汝解此意否？”琰曰：“虽先人所题，妾原未曾请问，妾不知其意。”操回顾众谋土曰：“汝等能解此意否？”众皆低首无语。惟主簿杨修挺身答曰：“某解其意。”操曰：“卿且勿言，容孤思之。”操别琰上马，行三十里，猛然省悟，乃问杨修曰：“卿试言之。”修曰：“此隐语也。黄绢，色丝也，色旁添丝，乃‘绝’字；幼妇者，少女也，女旁有少，乃‘妙’字也；外孙，乃女之子，女旁添子，是‘好’字；齑臼受五辛之器，受旁加辛，是‘辞’字也。总结上文，乃‘绝妙好辞’。此是赞羡邯郸淳之文，乃包藏‘绝妙好辞’四字也。”操大惊曰：“正合吾意。”此时，操因杨修之才高出于己，故有杀修之心，恐人议论，故佯笑而行之。 

　　兵到南郑，巴州曹洪接入，言张郃之败，操曰：“非郃之罪，兵家胜负，盖不常耳。”洪日：“即日刘备使黄忠攻打定军山，夏侯渊听知王上大军至，故未出战。”操曰：“若不出战，是其懦也。”差人持节到定军山，令渊进兵。长史刘晔曰：“渊性太刚，只恐中贼奸计。”操曰：“吾批手教与之。”批了，唤使即行，使到渊寨，出操手教付渊，渊读手教曰： 

　　魏王手教示夏侯渊妙才：为将之道，当以刚柔相济，不但恃勇也。然此时尔当少壮为本，行之以智计，若但任勇，则是一匹夫之敌，何足道哉！孤今屯大军于南郑，欲观卿之妙才，勿辱二字可也。张郃同此知悉。 

　　曹操教武将谋士，后来王友直有诗曰： 

　　尽道粗官不足为，粗官必也是男儿。 

　　知兵岂在识戈戟，临阵当专望鼓旗。 

　　应节便能分散合，随麾不与正为奇。 

　　他年恢复中原后，看取凌烟更有谁。 

　　夏候渊得手教与张郃商议：“今魏王大兵已到南郑，必欲征讨刘备，吾与汝久守，安能建功？来日便可出战。”张郃曰：“黄忠智勇双全，更兼法正有谋，此间尽是山险路径，只宜坚守，他必自退。”渊曰：“若待他人建了功劳，吾与汝何颜见魏王乎？汝只管守寨，吾自有谋以擒黄忠。”传令：“谁敢出哨诱敌？”夏侯尚曰：“某愿往。”渊令尚引军直扣黄忠寨搦战，只要输不要赢，吾自有计。”尚引三千军马望定军山大寨而行。 

　　黄忠与法正自至定军山寨界口，屡次搦战，渊只不出。忠待进兵，又恐山路险恶，难以料敌，只得据守。当日报来，夏侯尚引兵搦战，黄忠便自欲出。牙将陈式曰：“将军且未可出，式往一战以探虚实。”忠许之。式引军出，与夏侯尚交锋，尚诈败，式赶去，后面黄忠恐式中计，急引军赶来接应，到半路被两山上擂木炮石打下，不能前进。陈式急引军退时，背后夏侯渊出战，生擒陈式。余军尽降。败军回报黄忠，言陈式被擒，忠慌与法正商议，正曰：“渊为人轻躁，恃勇少谋，可激士卒连营稍进，步步为营，诱渊来敌。此乃反客为主之计，夏侯渊一出可擒矣。”忠用其谋，将营中应用之物，尽赏三军，欢声满谷，皆愿死战。忠即日拔寨而进，步步为营，住下数日，又进。夏侯渊知，便欲出战，张郃曰：“此乃法正之谋，反客为主之计，不可出战，战则有失。”渊不从，郃苦谏。渊令夏侯尚引数千兵出战，直到黄忠寨前。忠上马提刀出战，与夏侯尚交马，只一合，生擒夏侯尚归寨。 

　　败兵回报夏侯渊，渊慌使人到黄忠寨，说将陈式换夏侯尚，黄忠约至阵前交付。次日，两军皆到山谷阔处，布成阵势。黄忠、夏侯渊皆横刀立马，于阵前答话已了，各推出人至阵前，并无袍铠，只穿薄衣，将陈式、夏侯尚各放回阵。陈式已奔过来，夏候尚比及到阵门边，被黄忠一箭射中夏侯尚背心，尚带箭回阵，渊大怒，骤马径取黄忠。忠正要激渊厮杀，二将战到三十余合，曹寨鸣金收军。渊慌回阵，被忠乘势杀了一阵。渊向拨官曰：“缘何鸣金？”拨官曰：“遥望山谷内，数处有蜀兵旗幡，恐有伏兵，故招将军回。”渊信其说。原来却是刘封、孟达散军在四下里虚作疑兵，因此渊怯不敢出战，却被黄忠一直赶到定军山下。法正以手指曰：“定军山有一座对山，其路险阻，若得此山，足可以观定军山之虚实，取定军山亦在掌中矣。”忠仰视山前稍平，山上有些小人马。是夜二更，忠引军直上山顶，时有副将杜袭，止领数百人守把，见忠大队拥上，遂弃山而走。忠却占住山头，与定军山相对。法正曰：“待夏侯渊至，吾举白旗为号，将军可击之。此是以逸待劳、反客为主之计，渊有勇无谋，来日必到，汝可伺之。” 

　　却说杜袭走回，见夏侯渊，言失对山之事，渊曰：“今被黄忠夺了对山，不由不出战。”张郃谏曰：“此法正之谋也，不可出战。渊不听，引军搦战，从辰骂至午，忠坚闭不出。法正在山上用白旗一招，鼓角齐鸣，喊声大震。黄忠一骑马当先下山，如天崩地裂之势。夏侯渊措手不及，被黄忠直赶到麾盖之下，黄忠大喝一声，如雷震耳，渊未及相迎，早被黄忠连头带项斩为两段，曹兵大溃逃散，蜀兵大胜。史官有诗赞黄忠曰： 

　　苍头临大敌，皓首逞神威。 

　　力趁雕弓发，风迎雪剑辉。 

　　雄声如虎吼，骏马似龙飞。 

　　馘斩功勋重，开疆展帝畿。 

　　又诗言云长之功不及黄忠此一阵之高也，诗曰： 

　　飞出山头鼓震天，欢声馘斩夏侯渊。 

　　一朝尽夺中原气，关将何由效后先。 

　　黄忠既斩夏侯渊，乘势夺取定军山，张郃引兵来迎，又被黄忠、阵式杀退。郃正欲回山去，山边引出一军，截断去路，乃常山赵子龙也，从小路杀出。 

　　●赵子龙汉水大战 

　　张郃被两个夹攻，杀开一条路走脱。前迎一军，乃都尉杜袭，因被刘封、孟达夺了定军山，引败军与张郃合兵一处，却临汉水扎寨。袭劝张郃权挂夏侯渊都督印，以安众军，令人飞报曹操，操听知渊死，放声大哭，方信神卜管辂之言：“三八纵横”者，建安二十四年也；“黄猪遇虎”者，是年岁在己亥春正月间也；“定军之南”者，乃定军山之南也；“伤折一将”乃夏侯渊也。渊与操兄弟之情，又是爱将，操哀甚切。操再使人寻辂，不知所向。操恨黄忠，遂令徐晃为先锋，自起兵来到定军山，要与夏侯渊报仇。张郃、杜袭接着曹操说：“定军山已失，某等恐失其利，将米仓山粮草移于北山寨中屯积，然后进兵。”操从之。 

　　却说黄忠将夏侯渊首级，来葭萌关见玄德，玄德大喜，加忠为征西将军，设宴庆贺。忽牙将张著来报：“曹操自统大兵二十万，来与夏侯渊报仇，即日差张郃在仓山搬米数万斛，屯移于汉水北山脚下。”孔明曰：“今操兵临至此，恐粮米不敷，故勒兵来运粮。若得一人深入其境，烧其粮食，夺其辎重，减操之威，此为上计。”黄忠曰：“老夫愿往。”孔明曰：“操领二十万之众到此，必有大将看守，非比夏侯渊、张郃之兵也。”玄德曰：“夏侯渊虽是总帅，乃一勇之夫，安及张郃？吾意若斩张郃，胜斩渊十倍。”孔明交赵云同往。 

　　黄忠回寨，请子龙计议，子龙曰：“今操领二十万兵，分屯十数营，今主公教夺粮草，非同小可，当用谁先去？”忠曰：“我前去。”云曰：“我先去。”忠曰：“我是主将，你是副将，如何争先？”云曰：“都是一般与主公出力，何必计较？二人可拈阄，拈着的先去。”忠从之，黄忠拈着先去。云曰：“将军先去，我后来接应，约定时刻，如将军不应期而还，云当破阵来救；如将军应期而回，云不动兵。”忠曰：“子龙言者极当。”赵云回寨与副将张竖曰：“黄汉升约定明日去夺粮草，若午时不回，交我接应，我等营寨前临汉水，地势险要，汝宜紧守寨栅，不可轻动。”张翌应允。 

　　却说黄忠与副将张著曰：“吾斩夏侯渊，张郃丧胆矣。今日去劫粮，只留些小军士看寨，汝可助吾。今夜三更饱食，四更离寨，杀到北山脚下，先擒张郃，后劫粮草回寨。”张著依令。当夜黄忠领军在前，张著在后，偷过汉水，直到北山，时东方日出，见粮草堆积如山。看守军士见蜀兵到，尽弃而走。黄忠令马军一齐下马，取柴放火，正欲举火，张郃兵到，与黄忠混战。曹操听知，令徐晃接应，把黄忠围在垓心。张著引三百军，正欲回寨，被曹将文聘拦住去路，后面曹兵又至，把张著围住。赵云见黄忠不回，急披挂上马，与张翌曰：“日已平西，黄汉升危矣。汝可坚守本寨，两下多伏弓弩，以作准备。”遂领三千马步军，直杀将来。正遇文聘部将慕容烈、焦炳拦路，皆被赵云搠死，杀散围兵，直到北山下，杀开张郃、徐晃，救出黄忠。云曰：“将军先行，吾当断后。”黄忠军士疲困已久，遂先出重围。 

　　子龙在后，且战且走。曹操自上高阜处观之，见子龙左冲右突，如入无人之境。操惊问左右曰：“此何人也？”有识者答曰：“乃常山赵子龙也。”操曰：“昔日长坂坡英雄尚在。”乃下令：“凡子龙所到之处，不可力敌。”因此，曹兵只看山上旗号指之，指东则杀东，指西则围西。子龙引三千兵杀透重围，无有敢敌，见东南围绕甚急，必有蜀兵。子龙不归本寨，杀奔东南上来，所到之处，但见常山赵云旗号，又在当阳长坂各知其勇，互相说知，尽皆逃避。又救出张著。 

　　曹操见子龙所到之处，不敢迎敌，遂自招呼左右来赶，赵云杀回本寨，部将张翌接着，望见后面尘起，知是曹兵追来，闭上寨门，上敌楼防护。子龙大喝曰：“吾昔日匹马单枪在长坂坡，觑百万曹兵犹如无物，吾今有军有将，何足惧哉！”遂拨弓弩手入寨外壕中埋伏，将寨中旗幡尽皆倒掩，金鼓不鸣。子龙匹马单枪立于寨外。张郃、徐晃引兵赶至寨前，时已黄昏，见寨内掩旗息鼓，子龙匹马单枪立于寨外，其门大开，二将不敢进。曹操亲到，见寨中如此模样，操曰：“此必无谋，且进兵急攻，如寨中惊动，可乘势杀人；不动，则急退兵。”前军得令，大喊杀奔寨前，见子龙全然不动，曹兵转身便回。子龙把枪一招，壕内弓弩齐发，又值天色昏晚，正不知蜀兵多少，操先回马走，只听背后喊声大震，鼓角齐鸣。蜀兵赶来，曹兵自相践踏，涌到汉水河边，落水死者不计其数。子龙、黄忠、张著各引军赶来。曹操正走间，又被刘封、孟达从米仓山中小路放火烧着粮草，操弃了北山粮草，连夜走回南郑。徐晃、张郃扎脚不定，亦弃本寨而走。赵云占了操寨，黄忠夺了粮草，又得汉水边军器无数，差人去报玄德。玄德同孔明至汉水凭高望之，问子龙部将曰：“子龙于此地如何厮杀？部将答曰：“曹兵二十万漫山蔽野，杀奔前来，子龙引三千兵直杀人重围，救出黄忠并三千军。子龙左冲右突，往来厮杀。曹兵散而复合者六七次，子龙全无惧怯，又杀人重围，救出副将张著人马，然后匹马单枪立于寨门之外。操亲率大兵杀至营前，被子龙把枪一招，弓弩齐发，射中曹兵死于汉水者不计其数，因获全功。”玄德、孔明听罢，看了山前山后崎岖险峻之路，与诸将而言日：“子龙今已大获全功，一身都是胆也。”有诗赞子龙曰： 

　　忆昔战长坂，威风犹未减。 

　　突阵显英雄，破围施勇猛。 

　　鬼哭与神号，天昏并地惨。 

　　常山赵子龙，浑身都是胆。 

　　玄德号子龙为虎威将军，大赏军士，饮宴至晚。忽报曹操又引兵出斜谷，来取汉水。玄德笑曰：“曹操此来无能为也，吾料必得汉水矣。”遂列兵于汉水之西，以待魏兵到。操令徐晃为先锋，再来与玄德共决胜负。时牙门将军王平字子均，与操曰：“平颇知地理，愿助徐将军共破刘备。”操大喜，就令：“王平为副先锋，相助徐晃，协力破刘，吾当重赏。”操遂屯军于定军山下，徐晃、王平引军于汉水下寨，令前军渡水列阵，平曰：“军若渡水，倘要急退，如之奈何？”晃曰：“韩信用兵，背水为阵，此按孙子之法，置之死地而后复生。”平曰：“非也，昔韩信料陈胜无谋，而用此计，公今能料赵云、黄忠否？”晃曰：“汝可引步军拒敌，看吾引马军破之。”命搭浮桥两条，即日完备。 

　　●刘玄德取汉中 

　　徐晃引兵前渡汉水，黄忠与赵云曰：“徐晃恃勇而来，且休与战，待至日暮，兵气摇动，分兵两路击之。”云与忠各整一军拒住寨栅。徐晃军从辰时至申时分，见蜀寨中不动，晃催弓箭手向前、望蜀寨射之。黄忠曰：“晃领弓箭手来射，彼必退军也，可乘势击之。”晃后军果然要退，忽黄忠寨内鼓声震地，黄忠左出，赵云右出，晃兵大败，尽死汉水。晃死战得脱，回寨责王平曰：“汝见吾军势败，如何不救？”王平曰：“吾若出救，此寨不能保也。吾前日劝公休渡汉水，不听吾言，故有此败，何故反见罪于我也？”晃大怒，欲杀王平，平知徐晃妒害之意，是夜引本部兵就营中放起火来，曹兵大乱，徐晃弃寨而走。王平渡汉水来降赵云，云引见玄德，王平画汉中地图献上，玄德大喜曰：“王子均陈此良策，吾得汉中无疑矣。”遂命王平为前将军，领向导使。 

　　晃来见曹操，说反了王平，去降刘备。操大怒，自引兵来夺汉水寨栅。赵云恐孤寨难立，退还汉水之西，两军隔水相距。玄德与孔明来观地势，孔明见汉水上流头有一带土山，可以埋伏。孔明回寨，唤赵云吩付：“汝可引五百人，皆带鼓角伏于土山之下，或半夜或黄昏，只听我寨中炮响，汝便一齐发擂，却休出战。炮响一番，发擂一番。”云领计而去。孔明却在高山上窥望曹寨，但见曹兵到来搦战，寨内尽数伏定，无一人出，弓矢益不发。当夜更深，孔明见曹寨内灯火稍息，军士歇定，遂放号炮，汉水边赵云鼓角齐鸣，曹兵惊慌，只疑劫寨，及出迎时，不见一人。待曹兵歇定，号炮又起，鼓角又鸣，山谷相应。曹兵一连三夜不安，曹操心怯，引兵退二十里，就空阔去处安营。孔明笑曰：“曹操知兵法，不知谲（诡）计。”遂请玄德渡汉水，背后（水）结营，以疑其心。玄德问计，孔明曰：“如此如此。” 

　　曹操见玄德背水结营，心中稍疑，使人下战书，孔明批来日决战。次日，两军会于中路五合山前，布成阵势。曹操出马，唤玄德打话，玄德引刘封，孟达诸将而出。操扬鞭大骂玄德：“忘恩失义，背反之人。”玄德曰：“吾乃大汉皇叔，奉诏讨贼。汝僭天子仪鸾，自立为王，非反如何？”操怒，令徐晃出马，刘封出迎。玄德先走入阵，刘封敌徐晃不过，拨回马走。操下令：“捉得刘备者，便为西川之主。大军呐喊，杀过阵来。蜀兵望汉水而逃，尽弃军器于地上。曹军争竞取之，操急鸣金，收军休赶。众将曰：“某等正待擒刘备，王上何故收兵？”操曰：“吾见蜀兵背汉水安营，其疑一也。多弃金鼓衣物而去，疑之二也。此必有谋。传令：但取一物者斩，火速退兵。”曹兵方回时，孔明号旗便起，玄德便出。左边黄忠杀来，右边赵云杀来，曹兵大乱而走。孔明传令：连夜追赶。操奔回南郑，见四路火起，人报：“魏延、张飞袭了南郑。”操遂退守阳平关。玄德却入南郑、巴州，安民已了，玄德问孔明曰：“操败兵退者，何也？”孔明曰：“操平生为人多疑，虽能用兵，疑则必败，吾故以疑兵胜之。”玄德曰：“今操退守阳平关，其势已孤，用何策以破之？”孔明曰：“可差张飞、魏延两路分兵去劫曹操粮草。赵云、黄忠分兵两路去放火烧山，使操粮草尽绝，操岂能久住乎？”玄德然之，众将领计而去。 

　　曹操退守阳平关，令军哨探，回报：“蜀军将远近小路尽皆塞住，便堆积柴草处处焚烧，不知兵在何处。”操正疑问，又报张飞、魏延来劫粮，必须要军防护。操问帐前：“谁敢去敌张飞？”许褚应声愿往，引一千军于阳平关路上接粮。当日，粮官参拜许褚毕，便曰：“若非将军到此，粮不能到阳平关矣。”将车上酒肉献于许褚，褚与诸将共饮，不觉大醉。褚乘酒兴催粮车起行，粮官曰：“前面巴州山势险恶，可等来日再去。”褚大怒曰：“吾有万夫不当之勇，岂惧他人哉！”便自当先横刀在马上，催军前进。时已二更，巴州路行过了一半，忽然山凹里鼓声震天，张飞引军杀来，许褚舞刀相迎，只一合，刺中许褚肩膊，翻身落马。众将拼死向前来救，退入车中，乱箭射住张飞，不能前进，只夺了粮草而回。后人有诗赞张飞曰： 

　　雄哉翼德，锐气如虎。 

　　据水断桥，横矛一举。 

　　入川释颜，袭粮刺褚。 

　　威镇曹公，分茅列土。 

　　众将救许褚见曹操，操令行军医士治疗，遂自提兵来与蜀兵决战。玄德令刘封出马，操指而骂曰：“卖履小儿，常使假子拒敌，我若唤黄须儿来，将汝假子砍为肉泥！”刘封大怒，直取曹操，操令徐晃迎之，封诈败而走，操引兵追来，蜀兵营四下炮响，鼓角齐鸣。操疑是伏兵，自相践踏，死者无数。回到阳平关，蜀兵东门放火、西门呐喊，南门放火、北门发擂。操大惧，弃关而走。背后蜀兵赶来。操正走间，被张飞、赵云前拦住，大杀二阵。黄忠又从褒州杀来，操兵大败。诸将惊慌，操在马上言笑自若。正走到斜谷界口，一彪军到。操曰：“此处又有伏兵，吾等休矣。”近前视之，乃是操次子曹彰，年二十三岁。操先令彰引军五万伐乌桓，得胜回兵，听知父亲在阳平关败绩，故来助战。操言“黄须”者，乃曹彰也。操见彰，大喜曰：“吾儿到来，破刘备只在目前矣。”众将曰：“大兵势弱，何能再胜？”操曰：“吾儿一扫北方，千里皆平，今以得胜之兵助吾，安有不胜之理？”遂传令勒兵复【回】。 

　　●曹操杀主簿杨修 

　　人报玄德言：“曹彰引生力兵来到。”玄德问：“谁可敌曹彰？”刘封出曰：“儿愿往。”孟达曰：“某亦愿往。”玄德曰：“你二人同往，看谁见功！”于是，二人各引兵五千来迎。刘封倚仗是玄德义儿，索强先去，孟达存兵在后。刘封前进，与曹彰交战，封大败而回。孟达却引兵前进，方欲交锋，曹兵阵后大乱。原来是马超、吴兰两枝人马杀来。曹操先自胆寒，却被三路兵冲杀。是时，马超兵闲养多时，人人勇猛，势不可当。曹操兵回，与吴兰相遇，曹彰出战，遂斩吴兰。三兵混战，曹退兵于斜谷道内屯扎，屡被马超侵击，昼夜不安。刘封惶恐，无颜见父，听知孟达得胜，自此结冤。 

　　操屯兵日久，欲待进兵，又被马超拒守，张飞、赵云、黄忠不时搦战，欲要收兵回长安，又恐吴蜀取笑，心中不决。忽值庖官进鸡汤，见碗中有一鸡肋，因而有感于怀。正沉吟间，夏侯惇来禀号令，为夜间之用。操随口曰：“鸡肋。”惇与众将传说。有行军主簿见传“鸡肋”二字，便交随行军士收拾行装，准备归程。有人来报夏侯惇说知，惇大惊，来问杨修曰：“主公并未分付，公何故收拾起程？”修曰：“以今夜之号令可知也。鸡肋者，食之无肉，弃之有味。今进不能胜，退又恐人笑，在此无益，不如早归。来日魏王必班师矣。故先装束，庶免临时慌乱。”夏候惇曰：“公深知魏王肺腑也。”遂亦收拾行装，寨中将士各各准备。是夜，曹操心乱，不能稳睡，手提钢斧，绕寨私行。只见夏侯惇寨中军士收拾，操大惊，急回帐召夏侯惇，问其故，惇曰：“此主簿杨修先察王上班师之意。”操召杨修问之，修以鸡肋之事答之。操大怒。 

　　修，字德祖，汉太尉杨彪之子，博学多闻，九流三教无所不通。修为人自恃才学放旷，数次犯着曹操甚怒，操虽能用才智之人，只恐他人高过于己。一日，操命造花园一所，工完，请操观之，操不言好歹，取笔于门上书一“活”字而去，人皆不知其意，惟修知之曰：“魏王门内书‘活’字者，乃‘阔’字也，丞相嫌阔，于是再促墙围，又请观之，操乃喜，曰（问）问（曰）：“谁知吾意也？”左右曰：“杨修也。” 

　　当日，操大怒，欲斩夏侯惇，众官告免，遂斩主簿杨修，喝退夏侯惇，令来日进兵出斜谷，再复汉中。魏延搦战，操令庞德迎之，二将正斗间，人报寨内火起，马超劫了后寨，操拔剑在手日：“诸将乱动者斩！”众将努力向前，杀退魏延，投山僻小路而去。操方回兵，复来战马超。背后张飞引军杀来，操令分兵一半敌马超，一半敌张飞。操立马上高阜处，看两头各效力死战。忽魏延引军到，一箭射中曹操，翻身落马，延便拍马抢上坡来杀曹操，却得庞德奋力战退魏延，保操前进。马超已退，操得回寨。当门折了二齿，令医士治疗，方忆杨修之言，令收葬之。遂下令班师，交张郃、庞德引精兵断后。操卧毡车之中，左右护卫，虎贲数万俱起。忽报斜谷两边山上人马喊起，马超伏兵赶来，操令急行，锐气尽丧，又见四山火起，都是马超燃放，人人丧胆，个个亡魂，连夜奔回长安，方始放心。原来，孔明见操退于斜谷，知操必从汉中走，故差马超、孟达、黄忠等分数十队而来，如常攻击，操因此不能久住，遂议回兵之计。请看下回分解。静轩先生有诗赞曰： 

　　昭烈兴师取汉中，曹兵数万扫尘空。 

　　阿瞒纵恃奸雄计，谁识川中有卧龙！ 

　　●刘玄德进位汉中王 

　　话说玄德既得汉中，分命刘封、孟达攻取上庸诸郡。申耽等闻操已弃汉中而去，遂皆投降，玄德方喜，于东川地遍犒三军，诸将皆有尊玄德为帝之意，未敢擅便，遂禀知孔明，孔明曰：“正合吾意。”便引法正等来见玄德。孔明曰：“方今汉室衰微，曹贼专权，天下百姓无主。主公德及四海，东荡西除，今有两川可以应天顺人，即皇帝位，名正言顺，以讨国贼，事不宜迟，便请择日。”玄德大惊曰：“军师言者差矣！刘备虽然忝居皇族，实乃臣下，岂宜如此，是反汉也。”孔明又曰：“今天下分崩，英雄并起，各霸一方，四方才德之士，舍死生而事其主，非为名即为利也。今主公若守义不举，相从之士皆无所望，恐各离心，大事去矣。愿主公思之。”玄德坚执不从，诸将皆曰：“主公如若推却，三军变矣。”孔明止之曰：“主公平生重义为本，安肯便称尊号？今有荆、襄、两川之地，可进位汉中王，吾等自作表章，申奏天子。”玄德再三推阻不过，恐军心有变，只得依允。孔明遂命谯周作表，申奏天子，筑坛于沔阳，群臣依次排列，许靖、法正请玄德登坛，南面而坐，受文武官员拜贺，立为汉中王。立子刘禅为王太子，封许靖为少傅、法正为尚书令，诸葛亮为军师，总领军马钱粮等事，封关羽、张飞、黄忠、马超、赵云为五虎将军，魏延为汉中太守，其余各依功勋定爵。 

　　玄德既为汉中王，遣使到许都投进表章。曹操闻知玄德自立为王，大怒曰：“织席小儿，安敢如此！”即传王旨，尽起倾国之兵，要来东川与玄德共决雌雄。主簿司马懿谏曰：“王上不可因一时之怒致害生灵，懿有一计，令刘备自受其祸，待彼兵衰力疲，只用一将，可唾手成功。”操喜问曰：“仲达有何高见？”懿曰：“江东孙权昔日将妹配嫁刘备，今已分颜取回；江东有切齿之仇，王上可差一舌辩之士，赍书见孙权，陈说刘备过恶，令孙权兴兵先取荆州，使与关羽相持，备必发兵以救荆州，那时，王上举兵攻东川，刘备首尾不能相救，势必危矣。乃可成功。”操大喜，即修书令满宠为使，星夜来江东下书。 

　　孙权闻操遣满宠到，遂与谋士商议。张昭曰：“魏与吴本无仇，盖因轻听诸葛亮之言，以致间绝，屡年征战不休，民受涂炭。今使满宠来，必有讲和之意，可接待之。”权然之，交众谋士接宠入城见吴侯，吴侯以宾礼待之。宠曰：“吴魏自来无仇，皆因刘备之故。今魏王差某来约会，同破刘备，共分地土，誓不相侵。”权问：“有何凭据？”宠将曹操书呈与孙权。权拆观其书曰： 

　　操闻：居于乱世之间，列在至尊之上，而卑于人下者，乃王侯之耻也。不论品秩而交结者，此丈夫之耻也。以祖宗基业轻属他人者，此家门之耻也。仲谋乃东吴之至尊，而受制于刘备，此可耻一也。备乃幽燕小辈，素无行止，一旦以令妹妻之，此可耻二也。荆州九郡，公父兄皆以此土养身，何轻如敝屣与刘备而不取？此可耻三也。且备为人恃顽赖凶，轻诺寡信，素怀不仁，先背孤而后叛吕布，弃袁绍之义、忘刘表之恩。并吞蜀川，卓居汉上，负明公与孤之德，虽樵牧亦切齿也。今遣满宠前来，所有旧怨一切勿言，可急兴仁义之师，速取荆、襄之地，上与国家除凶，下雪自己之恨，倘得清平之后，自以江南接连西川，尽属于公。汉中、襄阳孤当自取，誓不相侵，永结盟好。书不尽言，专祈照察。 

　　孙权观书毕，设宴待满宠，居于馆舍，连夜与谋士问议。顾雍曰：“书中虽是说词，其中亦有理。一面送满宠回，会约曹公，首尾相击，一面使人往荆州探视关公动静，方可行事。”诸葛瑾曰：“某闻云长有一女，次得一子名兴。其女年方二八，尚未许配他人，某愿一往与主公世子求亲，若云长肯许，却与议与破曹，若彼不允其亲，然后助操取荆州，则征伐有名，而人心服顺矣。”孙权用其谋，先遣满宠回许都，后命诸葛瑾为使至荆州。人报知云长，云长轻傲士大夫，不令人出接。瑾入州衙，见云长礼毕，云长曰：“子瑜此来何意？”瑾曰：“吾弟久事汉中王，故有此行。吾主吴侯有一子，聪明俊雅，人皆异之。瑾知将军有一女，敬来作伐求婚，永结奉晋之好，同力破曹，诚乃美事。将军尊意若何？”云长大怒曰：“吾虎女焉嫁犬子也！吾不看汝弟之面，立斩汝首！再不必多言。”令左右逐出，诸葛瑾抱头鼠窜。回见吴侯，不敢隐瞒，只得实告孙权。权大怒曰：“何太无礼也？”便聚文武议取荆州。 

　　●关云长威震华夏 

　　参谋步骘曰：“未可，曹操欲纂汉天下，所惧者刘备也。令遣使来，令兴兵伐蜀，乃移祸于吴也。”孙权曰：“孤亦欲取荆州久矣。”步骘曰：“操弟曹仁见屯兵于襄阳、樊城，又无长江之险，旱路可取荆州，如何不取，却令主公动兵，此便见其心也。主公可遣使，直到许都见曹公，令曹仁先动兵，关羽必撤荆州兵取樊城，若关羽一动，主公暗领兵袭取荆州，一举可得矣。”吴侯然之，即遣使渡江来许都见曹操，呈上书，陈说此事。操见书大喜，即令满宠往樊城助曹仁为参谋，一同商议动兵，送东吴使回见孙权，令水路接应，共取荆州。 

　　却说汉中王留魏延总都军马，守御东川，遂引百官回成都。差官起造宫殿，置馆舍亭铺，成都至白水关共四百余匝，广屯粮草，多造器械，以图进取。细作飞报玄德，言操遣使结连东吴径取荆州。汉中王慌与孔明商议，孔明曰：“我知曹操必有此谋，先使东吴起兵，吴地谋士极多，必然教操令樊城曹仁先动兵矣。”汉中王曰：“似此奈何？”孔明曰：“可差使就送官诰与云长，令起兵先取樊城，则彼军士胆寒，自然瓦解矣。”汉中王大喜，即差司马费诗为使，赍官诰往荆州。来人报，云长出郭迎接入公厅，费诗将诰命印授付与云长，云长问：“加何爵？”诗答曰：“王上加为五虎将之职，将军居其首也。”云长曰：“何为五虎将？”诗曰：“关、张、马、黄、赵。”云长大怒曰：“翼德，吾弟也，马孟起名家之子，子龙亦吾弟，职位与吾并可也。黄忠何等之人？与吾同列！大丈夫终不与老兵同职！”遂不肯受印。费诗笑而言曰：“将军所见差矣，昔萧何、曹参自幼随从高祖，而陈平、韩信后辅之，论其班次，韩信为王，位居其上，未闻萧、曹以此为念也。今汉中王以忠有功而隆崇汉室，故加五虎将职，而王上待将军之意皆与黄汉升相同也。况汉中王与将军有结义之恩，譬如一体，将军即汉中王，汉中王即将军也。可同休戚，不宜计较官品之高下、爵禄之多寡为意也。愿将军熟思之。”云长大悟，乃拜曰：“愚之不明，非足下见教；几误大事！”遂拜受印。 

　　费诗方出王旨，令云长兴兵取樊城，云长曰：“吾亦有心多时矣，但未得王令耳。”便差副将糜芳、傅士仁为先锋，先发一军于荆州门外官道上，屯兵伺候，人马同起。糜芳、傅士仁得了将令，先往城外点军，云长设宴款待。费诗饮至二更，忽军士报：城外寨中火起。云长急披挂上马出城，看时，却是糜芳、傅士仁饮酒，帐后余火烧着火炮，满寨喊动，将军械粮草尽行烧毁。云长引军救扑，至四更方灭，收拾入城。云长唤傅士仁、糜芳至府，大骂曰：“吾令汝二人为先锋，未曾出师，先折吾许多粮草、军器、火炮，打死军人无数，如此懈怠，要汝二人何用？”喝令斩之。司马费诗慌劝曰：“未曾出师，先斩大将，恐于军不利，可以暂恕其罪。”云长怒气不息，喝令武士各责二十背杖，摘去先锋印，发糜芳守江陵，傅士仁守公安。痛恨曰：“不看费诗司马面，立斩于前，以正军法。你这两颗头，暂寄在尔项上，吾得胜回来时，你等稍有差迟，二罪俱发，决不恕也。糜芳、傅士仁满面羞惭而去。云长再令廖化为先锋，关平为副将，云长自督中军，马良、伊籍为参谋官，一同征进。 

　　大军及行之际，祭“帅”字旗毕，云长昼卧于帐中，梦见一猪，其大如牛，浑身黑色，奔入帐中，径咬左足。云长大怒，急起拔剑斩之，声如裂帛，霎然惊觉。帐下士卒正报午时；云长左足尚隐隐疼痛，心中大疑。乃与子关平言曰：“吾恰才梦见一猪，咬吾左足，觉来隐隐疼痛。吾今年老气衰，恐有不祥。”平对曰：“猪亦龙象，猪龙附足，乃升腾之兆。父亲何必生疑？”云长又与众官言之，有言好、有言不好者，众议不一。云长曰：“大丈夫年近六旬，尽忠竭力，虽死何恨！”正说问，报蜀使到，拜云长为前将军，假节钺。云长受命，众官拜贺曰：“此足应猪龙之瑞也。”云长乃坦然无疑，起兵取襄阳。 

　　曹仁听知关公自引兵至，心中大惊。欲坚守不出，副将翟元曰：“今魏王欲令将军约会东吴取荆州，今彼自来，是送死也，何故避之！”曹仁然其说，便欲动兵。参谋满宠曰：“某素知云长勇而有谋，不可轻敌。只宜坚守为上。”骁将夏侯存曰：“伯宁之言如此，何能破敌？吾军以逸待劳，何足惧也！”曹仁不听满宠之言，使宠守城，自提兵出迎敌。云长听知曹仁兵来，使唤廖化、关平听计了，来与曹仁相敌。廖化出马，仁令副将翟元来迎。战不数合，廖化拨回马走，翟元引兵掩杀。荆州兵败走二十里，关平又出接战，翟元又胜，乘势追袭。关平、廖化退分两路，曹仁传令收兵，差夏侯存拒住关平，翟元拒住廖化。次日，又来搦战，翟元、夏侯存又胜，赶去二十里。忽闻后军大喊，流星马飞报曰：“山后鼓声大震，不知何处人马。”曹仁令前军速回，夏侯存、翟元急回军时，背后关平、廖化杀来，曹兵大乱。仁知深入重地，飞奔襄阳。离城数里，正遇关公。曹仁知公勇，不敢战，望襄阳而去。云长不赶，夏侯存兵到，被云长截住去路斩之。翟元亦被关平斩之，曹兵大败。曹仁退守樊城。 

　　云长遂得襄阳，安民赏军讫，有随行军马王甫进曰：“今君侯一鼓下襄阳，曹兵丧胆，愚意东吴兵在陆口，常有吞并之心。倘吴兵袭取荆州，如之奈何？”关公曰：“吾已在心，汝可提调此事，沿江上下或三十里、五十里，选高阜处置烽火台，每用军五十守之。倘吴兵渡江，夜则明火，昼则发烟，此为一时之号，我当亲往击之。”甫又曰：“糜芳、傅士仁守二隘口，恐不能尽心竭力，荆州必须再得一人以总之。关公差治中潘睿总之，王甫曰：“潘睿为人见利忘义，岂有私贿而不受者乎？可用军前督粮料官赵累代之。累为人忠诚廉正，若用此人，万元一失。”关公曰：“吾素知潘睿为人，既以差定，不必改之。赵累见管粮，亦是重事，汝勿多疑。只与吾去筑烽火台。”王甫拜辞，怏怏而去。关公令关平拘收船筏，兵渡襄江，攻打樊城。 

　　却说曹仁折了二将，退守樊城，见满宠甚是惶恐。仁曰：“不用伯宁之言，兵败将亡，失却襄阳，何计可复？”满宠曰：“关云长乃虎将也，更兼多谋，未可轻敌，只宜坚守。”正说间，人报关公兵马渡江来打樊城，曹仁转慌。守将吕常曰：“某愿乞精兵数千，掩来军于襄江之内。”满宠只劝不可出敌，紧守为上。吕常曰：“据汝文官，只是坚守，似此何能退敌？岂不闻兵法云：兵半渡可击。今彼兵渡襄江，不乘此时击之，直待军临城下，将至壕边，深根固蒂，难动摇矣。某愿决一死战。”曹仁大喜，即点精兵五千，随吕常出敌。正遇关公出马，吕常见公神威凛凛，不敢战，急走入樊城，马步军折其大半。曹仁慌急差人到许都，呈书见曹操告急，言关公打破襄阳，见围樊城至急，望早拨大将引军救援。曹操指于禁曰：“汝可引一军去解樊城之急。于禁应曰：“愿求一将为先锋，同领兵去。”操问：“谁可为先锋？”南安庞德曰：“某愿施犬马之劳，生擒关羽，以报主公知遇之恩。” 

　　●庞德抬榇战关公 

　　曹操大喜曰：“关羽威震华夏，未逢对手，今遇庞令明，真其敌也。”加于禁为征南大将军，加庞德为征南都先锋。操与禁曰：“孤知汝深有良谋，故遣此行。与汝七万人马，与汝七军皆是强壮精练之兵，令汝调用。”于禁拜谢。——《司马法》云：五人为伍，五伍为一队，一万二千五百人马为一军，七军总计是八万七千五百人。 

　　于禁领操拨七军人马而出，到于本帐，引军副将董衡、董超来参见于禁。礼毕，董衡曰：“今将军提兵去解樊城之危，期在必胜，今用庞德为先锋，岂不误事？”于禁大惊，忙问其故。董衡曰：“庞德原是马超手下副将，不得已而降魏，今故主马超、亲兄庞柔同在西川辅佐刘备，今使为先锋而领大军，是泼油救火也。将军何不启奏魏王，别选良将。”于禁遂入见曹操，奏知此事，操亦省悟，唤庞德至阶下，令纳先锋印。德大惊，曰：“某欲与王上竭力擒关羽，以安华夏，何故追印？”操曰：“孤养卿数载，并无差疑，今此一行，不敢用卿，为卿故主、亲兄之故也。孤纵不疑，奈为众口何？”庞德顿首流血曰：“德自汉中投降，感王上知遇之恩，恨不能补报。方今出师，何疑于德耶？昔在故乡，与兄嫂同居，嫂甚不贤，数次毁骂，德乘醉提刀杀之。兄庞柔恨入骨髓，誓不相见，恩断义绝。故主马超有勇无谋之辈，不能待其士卒，故德孤身入川。德感王上大恩，甚过百倍，安敢萌异心而负王上？愿王上详之。”操自扶起庞德，曰：“孤素知卿忠义，前言试卿以安众心耳。卿勿忌惮，努力向前。孤誓不敢负卿耳。”庞德拜谢归家，令匠者造一舁榇，至次日请诸亲赴宴，列舁榇于堂下，诸亲大惊曰：“将军出师，何用丧车耶？”德举杯曰：“吾受魏王恩德，誓以死报。今去樊城战关羽，决以死敌。若关羽死，装回显功，若我死，以此榇裹尸归国也。故先备舁榇，誓无还理！”诸亲皆流泪，德把盏毕，唤其妻并子庞会——年七岁，德嘱曰：“我受主恩，义当效死报。去战关羽，我不杀他，他必杀我。你可善养吾儿，他日有志，必报仇雪恨也。”妻子啼哭送别，令车载舁榇而行。 

　　骁将伍伯问曰：“将军载榇何意？”德曰：“汝随我多年，知我心腹。此行与关羽决死战，我若杀关羽，吾自取其尸首置于榇中，回献魏王。我若被关羽所杀，汝可取吾尸置于榇中而回，汝勿负吾也。”伍伯曰：“将军万一有失，吾亦舍头与将军报仇。”于是引前军进发。有人奏知曹操，操大喜曰：“庞德有如此大志，孤何忧心也？”言罢大笑。贾诩曰：“王上何喜耶？”操曰：“孤喜庞德之壮哉！”诩曰：“王上差矣！德倚血气之勇去斗关公，正如一牛搏一猛虎，何为壮也？俗曰：‘两强相并，必有一伤。’非安边塞之良谋也。”操大悟，急差使命赶上庞德，传上戒旨曰：“关将智勇双全，切勿用力斗之，可取则取，不可取则宜守之，务宜谨慎，毋忘斯言！”庞德受命，微微冷笑。于禁曰：“汝何哂笑也？”德曰：“吾料此敌，当挫关羽三十年之英名，今王上深虑，吾军已进发，又有戒慎之言，今非壮其气，是见弱于军前也。吾心已有吞关羽之志，死如等闲耳！”于禁曰：“魏王令旨，亦不可不从，汝宜斟酌！”庞德于路英气奋然，前进已近樊城界首，扬威耀武，金鼓震天。 

　　关公正在帐中高坐，军不敢隐匿，于帐前禀曰：“探知曹操差于禁为将，引七枝精兵来到。前部先锋庞德军中抬一舁榇，口出不逊之言，誓与君侯决一死战。今兵离三十里，不敢尽言无礼。”关公大怒曰：“天下英雄不少，闻吾之名皆缩领而奔，庞德何等之人，敢邈视吾也！”即令关平：“一面攻打樊城，吾自去斩此匹夫，以雪谤言！”关平谏曰：“父亲英雄盖世，不可因庞德一言之辱而弃泰山之重也。辱子不才，愿代父往出敌。”公曰：“汝试一往，吾随后便至。” 

　　关平上马，引军来迎。庞德同伍伯令军士抬舁榇而出。关平喝曰：“西羌小卒，负主匹夫，何敢辱吾父耶！”庞德问曰：“此何人也？”伍伯曰：“此关公义子关平。”庞德大笑骂曰：“吾奉魏王旨，来取汝父之头，量汝疥癞小儿，吾不杀汝快唤父来！”关平大怒，直取庞德。德手（首）将伍伯来与关平斗到三十余合，不分胜败，两边各自暂歇。 

　　早有人来报关公，公大怒，分付廖化攻打樊城，上马自到军前。关平言：“庞德首将伍伯与儿战，未分胜负。”关公自提刀直出阵前，厉声大喝曰：“关云长在此，庞德何在？”鼓声响处，庞德出马，与关公曰：“吾奉天子诏、魏王旨，特来取汝之头，汝若怕死，下马投降！汝若不信，见舁榇么？”关公大怒曰：“量汝羌胡小卒耳，可惜吾青龙刀斩汝鼠辈！”言讫，与庞德战到一百合，精神倍增。伍伯恐庞德有失，慌交鸣金。各领军退。庞德回寨与伍伯曰：“人言关公智勇无敌，吾今方信。”说犹未了，忽于禁到，相见了，禁曰：“闻将军与关公战到百合之上，不得取胜，不如且退军避之。”庞德曰：“魏王命公为大将，何其懦也！”吾来日与关将共决死战！誓无还理。”于禁不劝而回。 

　　却说关公与子关平曰：“庞德刀法甚熟，真吾敌也。”平日：“初生之犊不惧于虎，父亲纵然斩了庞德，只是西羌一小卒耳！倘万一有失，以伯父所托江山之重，等闲如鸿毛轻也。”公曰：“匹夫辱吾，不斩何以雪恨！我意已决，汝勿多言广次日，引军前进，庞德亦引军来。公嘱平曰：“吾今与匹夫须分胜负，不可收军。”二将又战到五十合，庞德拨回马走，关公背后赶来，关平见父赶去，恐防有失，随后也赶来。关公大喝曰：“贼将要使拖刀计，吾岂惧哉！”原来庞德虚作拖刀计，就鞍前带住刀，拈弓搭箭，却射关公。关平看见，大叫：“贼将放箭！”公抬头看时，弓弦响处，箭早到来，公躲闪不及，一箭正中其额！却将坠马，关平急拍马来扶住，救公回寨去了。 

　　●关云长水淹七军 

　　庞德见箭射中关公，放心赶来，只听得魏军锣鼓大震，庞德恐后军危急，慌忙回寨。原来是于禁在军前见庞德射中了关公，怕他成功，急交鸣金收军。德回阵问何事鸣【金】，于禁曰：“汝不记魏王曾有戒约，云关将智勇双全，虽然中箭，但恐其中有诈，故此收军。”德曰：“若不收军，此人已被吾斩之！”于禁曰：“急行无好步，当缓缓图之。”庞德不识于禁之意，懊恨不已，收军下寨。 

　　却说关公回寨，拔箭治疗，幸喜无事，深恨德一箭之仇。诸将来劝将息，未可轻出。庞德次日引军出战，关公便要自出，众官劝住。庞德令众军毁骂终日而回。关平自把住隘口，多设军兵当住小路，传令：“休报知父亲，且交将息。”庞德一连十余日，见无人出迎，却请于禁商议。德曰：“他眼前箭疮举发，不能起，搦战不出，如何取胜？”不如引七军一齐掩杀前去，可救樊城之危。”于禁只怕庞德成功，只把魏王戒约来推：“不可逼促。”庞德屡催，于禁不得已，尽提七军，转山口离樊城北七十里，依山下寨，却交庞德兵屯于谷口，于禁以军拦截，隔住大路，不令庞德进兵。 

　　却说关平知父亲疮口已合，又见于禁七军移于樊城北七十里，未知其谋。来报关公，公即上马引数十骑上高阜处观望动静。见樊城上守卒旗幡不整，军士慌乱。转望樊城北七十里，见军屯山谷之内，看襄江白水滔滔，水势奔流。观了地势，交唤向导官问取何地名，向导官曰：“此地名罩口川。”关公喜曰：“于禁被吾擒矣！”众将问其故，公曰：“鱼入罩口，安能活也？”众将未信。关公回寨定计，时八月中秋，大雨数日，关公差人抓搭船筏，收拾水具。关平问曰：“陆地相战，何用船只？”公曰：“非汝所知也。兵法云：兵胜者有五：一曰度，二曰量，三曰数，四曰称，五曰料。度者，度土地之形势；量者，量人之力多寡；数者，数天地之阴阳；称者，称彼我能相当否；料者，料敌人之情性。知此五者，必胜之道也。方今秋霖数日，汉水必然暴涨，吾已差人扎住各处水口，吾待水发，乘高就船放水一淹樊城，罩口川之兵皆为鱼鳖矣。”平拜曰：“父亲神机妙算，岂辱子所知也！” 

　　却说魏军屯于罩口川，天时数日大雨，淋漓不止，部将成何来见于禁曰：“今将军屯军于川口，地势甚低，虽有土山，离寨稍远。近日秋霖不止，军士艰辛。远探报来，荆州军皆屯高阜处，又于汉水口预备船筏，倘有汉水暴涨，军将难逃。”于禁大喝曰：“匹夫乱言，惑我军心！再言必斩。”成何羞惭而退，来见庞德，具言此事。德曰：“汝见识有理，若于将军不移，我当自移。”言未毕，只闻万马争奔，征鼓震天。庞德大惊，急出帐上马时，四面八方水至，七军乱窜，随波逐浪，不可胜计。于禁、庞德、诸将皆被山水冲击，平地水深丈余。比及平明，关公并众将乘船摇旗，擂鼓而来。于禁见四下无路，手下只有五百余人，料不能敌，口称愿降。关公交尽弃军器，俱拾上船，来捉庞德。德与董衡、董超、成何、伍伯并军百余人，立于堤畔。庞德当先截战，并无惧怯。关公将船四面围绕，令军士一齐放箭射之，魏军死者大半。董衡、董超见势危急，乃告庞德曰：“军折大半，四面无路，不如请降，以免其死。”庞德怒曰：“吾受国家大恩，岂可屈膝于他人耶！”遂斩二董于前，大叫曰：“如有再言降者，腰斩！”自平明战至日午，勇气倍增。关公催四面急攻之，矢石如雨。庞德亦令人对射，矢皆用尽，无兵器接战。德回顾成何曰：“吾闻良将不惧死以苟免，烈士不毁节而求生。今日我死也，汝等可乘势力战。”勇气益壮，奈水浸盛。成何被关平射死，众军皆降，止有庞德与伍伯力战。正值荆州军数人驾小舟近堤，庞德提刀，跃身一跳，早上小舟，将数人尽砍下水，伍伯拖枪上船。二人驾舟欲投樊城，忽上流头周仓乘大筏而来，当头一冲，把德小船冲翻，庞德、伍伯堕于水中，被周仓下水生擒庞德上筏，伍伯甲重，沉于水底而亡。原来周仓深知水性，庞德不会水，因此被擒。于禁所领七军皆没于水中，其会水者得命亦无去路，只得投降。史官有诗曰： 

　　夜半征鼙响震天，襄阳平地作深渊。 

　　怪风怒拔汉江水，巨浪齐天罩口川。 

　　八月淋漓飞万里，七军偃仰丧黄泉。 

　　关公神算谁能及，威震华夷万古传。 

　　关公见捉了庞德，收军回寨，升帐而坐。喝群刀手押过于禁来，禁乃拜伏于地曰：“愿降。”关公曰：“汝何敢领军来拒我耶？”禁曰：“上命所差，身不由己，望君侯怜之，誓当死报。”关公曰：“吾若杀汝，空污刀斧，令人押送荆州大牢监收，待吾回军，别作区处。”发落去讫。后来于禁转在东吴，吴送还魏，文帝将于禁此一节事画于武祖家庙，却使于禁往观之。禁见壁上所画关公坐于帐上，于禁拜伏于地。画庞德立而不跪。于禁大惭，服毒而死。此是后话。 

　　当时，推庞德过来，德扬眉怒目，立而不跪。关公曰：“汝兄在汉中为官，汝故主马孟起尚事吾兄为将，吾欲招安，汝何不早降？今被吾擒也。”德骂曰：“竖子，何谓降耶？吾魏王带甲兵百余万，威震天下，汝刘备庸才耳，岂能及魏哉！我宁为国家鬼，不降贼将也！”骂不绝口。关公大怒，叱令推出斩之。庞德引颈受刑，关公怜而葬之。史官有诗赞曰： 

　　威武不能屈，节操不能改。 

　　生常立金銮，死尚披铁铠。 

　　烈烈大丈夫，垂名昭万载。 

　　南安庞令明，日月争光彩。 

　　关公乘水势未退，再上战船，率大军攻樊城，城外白浪滔天。关公军在船上，直到城下。曹仁军将无不丧胆，城垣崩坏，百姓负土担砖填塞不住，众将心慌，来告曹仁曰：“今日之危，非力可敌，趁荆州军围未合，乘轻舟夜走，虽弃城，尚可全生。”曹仁从之，令安排船筏要走，满宠谏曰：“不可。食君之禄，为国家守城，岂宜弃之？”曹仁曰：“城已将破，何能久守？”宠曰：“山水骤长，岂能久乎？不数日水自退矣。关羽虽来攻城，遣别将已在陕下，自许以南，百姓纷扰，羽所以不敢轻进者，虑吾军袭其后也。今若弃城而去，则黄河以南非复国家有也。愿将军严守，为国家之保障。”曹仁拱手称谢曰：“非伯宁教我，几误大事！”遂牵白马上城，聚众而言曰：“吾受国家厚恩，今守此城，但有再言弃城者，以白马为例！”言讫，斩马沉于水中。军士互相告诫，愿以死守城，上多设伏弩数百张，军民昼夜防护，不敢暂离，老小各负土填城缺处。数日之内，水势果退。 

　　却说关公自获于禁，威声大震，远近皆惊。忽报次子关兴来寨中省亲，关公就令兴赍赏众将立功文书往成都见汉中王，各擢升用。关兴拜辞父亲，自往成都去讫。关公乃分兵一半，前抵郏下今河南府郊州是也。关公自领军马攻打樊城。公自至北门下，立马扬鞭，指城上而言曰：“汝等鼠辈，不早归降，更待何时？吾打破城池，寸草不留！”正说间，被曹仁在城楼上一箭射中关公右臂，翻身落马。 

　　●关云长刮骨疗毒 

　　城上曹仁见关公落马，急引军出城，却得关平引军杀来，救父回寨，拨出箭矢。流血不止，右臂青肿，不能举动。关平心慌，与众将商议曰：“父亲伤其右臂，安能拒敌？不如且退军回荆州将息。”司马王甫曰：“此言正合吾意。”遂与众将入帐，见关公禀曰：“为君侯右臂伤损，恐临敌不便，众议班师，暂回荆州。”公怒曰：“吾取樊城只在目下，拔去后患，长驱大进，直至许昌，剿灭曹贼，复兴汉室。吾之愿也。岂可因小疮而废大事！汝等敢慢我军心乎！”王甫等惶恐而退。关公虽叱退众官，终是臂疼少出。众人见关公不肯退军，疮又不痊，只得四处求医治疗。 

　　却说华佗听知关公患疮，自江东驾舟前来求见关公。小军引见关平，华佗曰：“闻知令尊乃大义之士，今闻中箭，特来医治。”关平大喜，即引入中军见关公。公本是臂疼，恐慢了军心，无可消遣，正与马良在帐中奕棋。关平引华佗见关公便拜，公慌忙答礼。赐坐献茶已毕，佗请公臂视之，公袒下衣袍，仰臂令看。佗曰：“此是弩箭所伤，毒直透骨中，若不早治，其臂无用矣。”公曰：“何法治之？”佗曰：“但恐将军惧耳。”公笑曰：“吾视死如归，有何惧也？”佗曰：“当于僻静处先立一标柱，柱上钉一大环，请君侯以臂穿于环中，将绳系之，然后以被蒙其头，吾用火刀割开皮肉，直至于骨，就骨上刮去箭毒，用药线缝之，以妙济敷之，自然无事。但恐君侯惧耳。”公笑曰：“此易事耳。”交取酒相待华佗。公自饮数杯，一面与马良奕棋，伸臂交华佗割之。佗欣然取尖刀在手，令小卒捧一大盆于臂下接血。佗曰：“君侯勿惊，某便下手。”关公曰：“吾岂比世间儿女子哉！任汝医治，何以惊也？”佗即下刀割开皮肉，显出其骨已青。佗用刀刮之有声，帐下看者皆掩面失色，惟关公面不改容，但饮酒食肉，谈笑自若。须臾流血盈盆，公臂直舒，略无牵动。佗曰：“吾医人一生，并未见此神人也。”华佗刮尽其毒，用水洗净，将线缝合，以药封闭，关公与客饮酒，并无难色。佗曰：“君侯切宜爱护，慎勿以怒气触之，不过百日，平复如故。”公以黄金百两酬劳，佗曰：“吾慕君侯乃天下义士，故来调治，何须赐金？”坚辞不受，留药一贴，以付疮口，辞别而去。后人有诗为证： 

　　治病分为内外科，世间妙艺苦无多。 

　　神威罕及惟关将，能医圣手羡华佗。 

　　臂上肉开因刮骨，盆中血满若流波。 

　　樽前对客犹谈笑，青史芳名永不磨。 

　　却说关公自斩了庞德，威声大震，华夏皆惊。连路不绝，报到长安，曹操大惊，慌聚文武商议曰：“孤素知关云长英雄盖世，今据荆州如虎生翼，况今监于禁、斩庞德，吾兵锐气顿挫，若一旦兵到许昌，何以当之？吾欲迁都以避其锋。”司马懿谏曰：“不可迁都，吾料于禁军乃为水所没，非战之罪也，于国家大计，何足有损？刘备、孙权外亲内疏，关羽得志，孙权不喜也。可差使往江东陈说利害，令孙权暗起兵蹑云长之后，许割江南、荆襄之地。倘孙权起兵，则樊城之危自解矣。”主簿蒋济亦曰：“仲达之言甚是，王上可便行事，不可迁都以动众也。”操思庞德之忠，流泪满面而言曰：“吾思于禁随孤二十余年，临难苟免，反不如庞德也。”蒋济、司马懿劝操遣使急行，操即遣使往东吴。便曰：“必须得一大将当先，以当关公之锐，谁可此行？”言未毕，阶下徐晃应声愿往，操喜，即令徐商、吕健为副将，引军五万，克日便起程，前赴阳陵坡屯住，看东吴有应，然后进兵。 

　　却说曹操使命至建邺，见吴侯，陈说江南、荆襄割地事，望早兴兵以袭关公之后而取荆州，吴侯得书，令使命回驿，乃聚文武商议，张昭曰：“近闻云长监于禁、斩庞德，威震华夏，曹操欲迁都以避之。今樊城被围事急，故遣使来求救，事定则又反复也。孙权狐疑未决，人报吕蒙乘小船暗离陆口，私回来见，有面禀之事。权召入问其来意，蒙曰：“今闻关羽提兵在襄阳，妄自尊大，以为天下无敌，蒙今欲乘彼远出，径取荆州，若得荆州，关羽可擒矣！况羽君臣矜其诈力，所在反覆，不可以为心腹待也。今若不取，后必为江东之忧。愿主公察之。”孙权曰：“吾欲先取徐州若何？”蒙曰：“徐州地势，不利水战，纵然得之，亦难守也，不如先取荆州，据住长江，别作良图，斯为上矣。”权曰：“孤正欲取荆州，特以反说也。子明当先与孤图之，孤续后便起兵也。”蒙曰：“遣魏使回报，令徐晃急掩其先，我兵于后应之，则大事济。”权大喜，便令魏使回报曹操。 

　　却说吕蒙辞了孙权，回陆口，哨于江边一带，上下观看，或二十里或三十里见高阜处有烽火台，又闻荆州兵马严肃，预有淮备。吕蒙大惊，自回陆口寨中，推病不起，使人回报孙权。权见事不谐，心个忧闷不决。忽有陆逊笑曰：“吕子明此病非真，乃诈也。”权曰：“汝既知诈，可往观其动静。”陆逊领命至陆口寨中，来见吕蒙，果见面色无病，乃以言挑之曰：“昔鲁子敬以重任托付于将军，今乘此时而不动兵，空怀郁结，何也？”蒙目视陆逊，久而不语，逊曰：“将军之疾，某已知之，略有小方可治，未审肯纳否？”蒙慌忙起坐，屏退左右问曰：“伯言良方，愿乞见教。”逊曰：“愚知将军私回东吴，意在荆州，其志可谓大矣。今见荆州兵严，沿江又有烽火之警报，故推病不起，其疑不亦甚乎？愚有一计，可令沿江之守卒不能举烽火，荆州之兵士束手而归降也。”吕蒙闻言大惊，慌拱手问陆逊曰：“伯言之见，深知蒙心，请教良谋。”逊曰：“关公倚恃英勇，轻傲士夫，自以为天下无敌，兵法云：‘欺敌者必亡’。羽所虑者，惟将军也。公可乘此机会，托疾辞职，以陆口重任付与他人，令他人卑词赞美关公，以骄其心。关公必以他人畏惧其威，不以敌人为意，彼必尽撤荆州之兵以向樊城。若荆州无备，用一族精兵，于路沿江用诡计而行，则荆州在吾掌握之中矣。有何难哉！”吕蒙听罢，乃大喜曰：“真乃吴侯有福德，又出此异人，江东不足忧矣。”静轩诗曰： 

　　江东寤寐索荆州，关将英雄独欠谋。 

　　可惜荆襄归异姓，孔明缘自少机筹。 

　　吕蒙道托疾回建业，来见孙权。权问曰：“卿病体若何？”蒙曰：“臣无病，乃慢兵之计。目今关公恃勇，所患者蒙也。蒙若辞职，关公必无提备。于中取事，无不克矣。”权曰：“卿辞陆口，谁可代卿之职？” 

　　●吕蒙智取荆州 

　　蒙曰：“遍观诸将中，惟陆逊耳。外虽韬晦，内实聪察，意思深长，才堪负重。观其规模，可付大任。今虽未曾播名，关公必不提备，荆州可取无疑也。若用名誉广播之人，任此陆口之职，关云长必然提备，荆州不可得也。”孙权大喜，即命陆逊为偏将军、右都督，代吕蒙领兵守御陆口。逊辞曰：“逊年幼，学疏才浅，今领大任，恐负所托。”权曰：“子明荐卿，必不差矣。卿勿推辞！逊拜受印，连夜往陆口。吕蒙交割军马与逊，逊即修书遣使，赍名马一匹，异锦酒礼等件，直来樊城寨中，见关公正在寨中将息疮口，按兵不动。小校来报，东吴陆口守将吕蒙病危，吴侯取回医治，命在旦夕。今差陆逊为将，代蒙之职。逊遣人持书送礼，来见君侯。公大笑，指江东而言曰：“孙权见识短浅，乃用孺子为将，吾荆州有泰山之安矣，复何忧也？”便令召入。来人拜于阶下，言：“陆将军特具书呈，拜上君侯，聊将薄礼献贺，幸乞笑留”。关公拆书观曰： 

　　东吴陆逊，谨致书百拜于大汉将军麾下：前承观衅而动，以律行师，小举大克，一何壮哉！敌国败绩，利在同盟。尔者威风相及，席卷襄、樊。逊以不敏，职居陆口，延慕光彩，恩禀良规。又且于禁等见获，遐迩称羡，以为将军之勋，足以长世。虽昔晋文成濮之师、淮阴破赵之略，蔑以加尚。兹闻徐晃等步骑驻旌，窥望麾葆。操，猾虏也。忿不思难，恐潜增众，以逞其心。虽云师老，犹有骁悍。且战捷之后，常若轻敌。古人仗术运胜，称愿惟将军广为方计，以全独克。仆任事疏迟，忝所不堪，喜聆盛德，乐自倾心，虽未合策，犹可怀也。仰明公倘有以察之，不胜欣仰之至。 

　　关公看毕，仰面大笑，令左右收礼，赏赐来人。使回陆口，见陆逊言关公意思大安，无忧荆州之意。逊密使人探关公，果拨荆州之兵大半赴樊城寨中听调，只待疮口痊，便欲进兵。逊察知备细，遣人星夜驰书报知孙权。权召吕蒙曰：“今关羽果然提荆州兵大半已在樊城，汝可与吾叔孙静、次子孙皎领大兵为左右都督，同取荆州。”吕蒙曰：“行军征伐，主公选有能者用之，若令弟孙皎有能可用，便请独行，蒙不敢同任也。”权曰：“何也？”蒙曰：“昔者周瑜、程普为左右都督，共破江陵，虽事决于周瑜，普欲自专，因此不睦，几败国事，此目前之戒，愿主公思之。”孙权大悟，遂拜吕蒙为大都督，总制江东诸路军马。令孙皎在后接应粮草。蒙选兵二万余人，大船八十只，选用能水者皆穿白衣，扮作商贾之状，却将铠甲、兵器皆伏于，即船底也船中。次调韩当、蒋钦、朱然、潘璋、周泰、徐盛、丁奉等引水步军，相继而进。其余跟孙皎为合后救应。调遣已完，吕蒙来辞孙权曰：“可急发使往长安见曹操，催趱进兵，休得漏泄。”权即发使往长安去讫。 

　　且说吕蒙预先通信与陆逊，随后发白衣人摇撸，作商船望浔阳而进，昼夜兼行，直抵北岸烽火台上。守把军将见船近岸，来问时，船上人答曰：“我等皆做买卖之人，被江中风阻，来此避风泊岸。”乃令数人上岸，送些钱物买告军士。因此，容船泊在岸边。约至二更，船上精兵从中齐出，围住烽火台，将守把军将并紧要处不留一人，尽皆缚了，因此，不能举火。不止一处，俱是如此。军士一人不损，收捉下船。吕蒙皆以厚恩扶之，以自己所食之禄、以自己衣服赐了军将。众人皆感厚恩。又蒙不杀，俱各恨无地可报。后人有诗赞曰： 

　　养子当如孙仲谋，吕蒙谈笑觅封侯。 

　　白衣摇橹真奇计，一举荆襄次第休。 

　　吕蒙然后问取荆州之计，诸降将曰：“某等感将军不杀之恩，愿献荆州以报。”蒙又问：“何以得之？”降将曰：“某等到城下虚报声息，赚开城门，纵火为号，唾手可得也。”吕蒙大喜，重赏降将，令其兵前进。比及半夜，到荆州城下叫门，守城军士认得是自己之兵，火速开门。就门边放火，吴兵齐入。吕蒙便领百余骑赍文榜遍告诸处，如有枉杀一人者，夷其三族，妄取民家一物者，定按军法斩首示众。众军士俱各秋毫无犯。 

　　次日天明，家家开门焚香迎接。蒙告报曰：“但有原任官吏，并皆依旧职。及将关公家属另居别院恩养。 

　　蒙自马上点视四门，忽见一卒取百姓一箬笠以覆官铠，蒙喝左右执下，问之，乃蒙同乡故旧。蒙曰：“我平生不杀同乡，今号令已出，众军不许妄取民间一物，汝今犯令，虽是同乡，安得以己私恩而乱公法耶？”叱左右推去斩之。乡人泣曰：“某恐雨湿官铠，故取盖之，非为私也。”吕蒙亦泣曰：“吾知汝覆官铠，终是应取民间之物也。再有何说？速推出斩之。”乃枭首示众已讫，蒙垂泪令葬之。荆州之民皆感其德，军中震慄，路不拾遗。 

　　吕蒙既得荆州，迎接吴侯入城，再请潘睿为治中，掌管州事，尽放狱中罪人并于禁等，军民皆安。独有公安傅士仁、南郡糜芳各据城池，未曾收复。吕蒙、陆逊商议收复各处。会稽虞翻出曰：“不须将军动兵，某自幼与士仁至交，以利言说之，自然来降。”吴侯大喜，即令虞翻往公安。 

　　却说傅士仁知荆州有失，闭城准备坚守。虞翻至城下，见城门紧闭不得人，遂写书拴在箭上，射入城中，小校拾得，将来见傅士仁。仁拆书视曰： 

　　窃闻明者防祸于未萌，智者图患于将来。知得知失，可为贤哲；知存知亡，可避吉凶。今吾大军一行，兵刃不及施，烽火不能举，此非天命，必有内应也。将军不悟此理，独据孤城不降，是不识天命人事，自取亡身灭族之策也。岂不为天下之讥诮哉！荆州已失，谅公安一丸之区，已在东吴掌中，虽能飞亦不能免也。翻与麾下素相善厚，不忍坐视兄长受此无辜之罪。敬以书达，愿熟思之，不可不察，毋使后悔焉。 

　　傅士仁得书，又思关公去日之恨，不如早降。遂开门请虞翻入城，共诉旧日之情。翻以吴侯宽宏大度说知，士仁大喜，即同虞翻赍印绶来降孙权，权大喜，欲令士仁仍守公安，吕蒙私语曰：“目今关羽未除，若留守公安，久必有变，可使诏谕糜芳来降为上。”权然之，谓傅士仁曰：“南郡糜芳与公甚厚，若手足之交，汝若能招来同降，孤当加厚重用。”士仁慨然领诺，遂引十余骑径赴南郡来说糜芳。 

　　●关云长大战徐晃 

　　却说糜芳听知荆州已失，正思无计，忽报公安傅士仁到。芳令人出接入城，问事若何？士仁曰：“吾非不忠，奈何事势危迫，不能支持，今不得已而降于吴。且关公临去之日，尚且痛恨吾二人，倘或一日得胜回军，你我必无轻恕。公细思之。”糜芳曰：“吾兄弟久事皇叔，深蒙厚恩，安忍背之？”犹豫不定。忽报关公有使命至，芳接入公厅，使曰：“目今军士缺粮，特来南郡、公安二处取粮十万斛，星夜令二将军解赴军前，毋得迟误，如迟一日者，杖四十，迟二日杖八十，迟误三日处斩，便请奉命起行。”糜芳大惊，即与傅士仁议曰：“今荆州已失，皆被东吴所袭，此粮如何得去？”使命急催，士仁掣所佩之剑斩使于阶下。糜芳大惊曰：“公何敢如此？”傅士仁曰：“云长此言正是激吾二人也，安可束手受死？不如且降，以图暂时，公如不降，必被云长所害，望公察之。”芳思无计，与士仁正说间，忽报吕蒙兵至城下，糜芳只得随士仁出降。吕蒙引见吴侯，俱各重赏二人，安抚数郡，民皆欢悦。静轩先生诗曰： 

　　从来仁义感人深，背义忘恩恨不禁。 

　　犬马知恩曾报主，糜芳何起背君心。 

　　却说东吴使至长安见曹操，呈上书，言晓夜并力攻袭关羽之后，切勿漏泄，令关羽不觉提备。操问众谋士，董昭进曰：“目今樊城被围甚急，引颈盼望救军来解其危，若依孙权之言，秘而不露，则樊城早晚必危矣。若彼势大，安可图之？不如今日令人射信入樊城中，使曹仁心宽，不生他意。及传言使关公知之，待其心持两端，前后不能相顾，彼知家基已失，必速退兵以救荆州。待其兵退，却令徐晃于路掩杀，可获全胜矣。若秘而不露，使孙权得志，非上计也。”操然之，即遣人催徐晃急战，自起大军离长安，径奔睢阳之南，驻军于将坡地名以救曹仁，先令人于路告报。 

　　却说徐晃听知曹操自领大军过睢阳，遂引副将徐商、吕健提兵离睢阳，望偃城进发，时关平屯兵在偃城，廖化屯兵于四家地名，前后下十二个寨栅，连路不绝。徐晃先令徐商、吕健打着徐晃旗号去攻偃城，晃自提精兵五百，从偃水投小路来袭偃城之后。关平听知徐晃兵来，既引本部军出，与徐商交锋，商败走，吕健接战，又败走，关平乘势追赶。正赶问，忽后军飞报，屯上火起，关平急提兵回。比及到偃城下，徐晃在马上笑谓关平曰：“贤侄好不知死，汝荆州已被吕蒙夺了，犹然在此逞强。”关平大怒，与徐晃战不数合，三军发喊：“偃城寨中火起。”关平不敢恋战，杀开路走，正投四家寨中，廖化接着，对平曰：“人皆言荆州已被吕蒙夺了，军心惶惶，如之奈何？”平曰：“如有军士再言者，斩！”忽流星马报：“正北第一屯徐晃引军攻打甚急！”平曰：“第一屯有失，诸营何安？此间皆靠沔水，必然贼兵不敢到此，吾与汝急救第一屯。”廖化分付军士看守：如贼兵至，可急放火。平曰：“四家鹿角十重，虽飞鸟不能得入，何况贼兵乎？”于是尽提四家人马并骁将，与廖化同救第一屯。遥看魏军屯浅山之上，关平曰：“徐晃屯兵不得地利，何不引兵今夜去劫彼之营寨？廖化曰：“将军分兵去，某当守寨，以防不危（测）。”关平是夜引军杀人魏寨，看时，并无一人。平知中计，急退时，徐晃、吕健左右大杀一阵。回到第一屯时，魏兵四面一齐皆起，关平、廖化支持不住，弃了第一屯，急望四家寨来，已被魏兵夺了。急转樊城大路而来，又被徐晃截住，荆州兵多投水，死者甚多。平、化死战得脱，来见关公，告知徐晃如此，更兼曹操自引大军分十路来救樊城，多有人传言吕蒙袭了荆州。关公大喝曰：“此疑兵之计也，决不可听！吕蒙病危，陆逊孺子。荆州无虑。”正议间，人报徐晃引军来到。关公交备马来，关平谏曰：“父亲疮口未合，决不可出战。关公怒曰：“徐晃与吾有旧，深知其能，若不退军时节，吾先斩之，以戒魏将，勿使犯我。”众谋士皆苦劝不住，乃披挂上马，提刀直出。 

　　魏军望见，皆有惧色。关公勒马问日：“徐公明安在？”徐晃出马，见云长，在马上欠身施礼而言曰：“晃自别君侯许久，不想君侯须发已苍白，忆昔少年相从，多蒙教诲，至今感德不浅，君侯威风英气，震于华夏，天下之士莫不叹服，今幸一见。”关公曰：“吾与汝交契甚厚，汝何故数窘于吾儿耶？”徐晃听罢，索兵器在手，回顾众将曰：“若诸将有能杀得云长首级者，即赏千金。”关公大怒曰：“汝是何言也？”徐晃答曰：“此乃国家之事，非晃敢私也。”言讫，挥斧骤马直取关公。公大怒，挥刀迎之。关公武艺虽高，终是右臂少力，两将斗至五十余合，胜负未分，关平火速鸣金，关公不战，跑马归阵。问时，阵后大喊，曹仁在樊城中见救军至，率军开门杀出，荆州兵马大乱，急奔襄江上流头。吕蒙引军杀来，背后魏军掩至，关公兵多有死于水中者。公急渡江奔襄阳，尽撤军马，要望公安来，探马报到，告称公安傅士仁已降东吴矣。关公骂不绝口。催粮人伴回报：傅士仁在南郡杀了使命，和糜芳都降了东吴也。关公闻言，怒气冲塞，疮口迸裂，晕绝在地。众将救醒，公与王甫曰：“悔不用公之言，果然失其大事。沿江上下怎不举火？”知者答曰：“吕蒙令军士诈扮白衣人，摇橹作商贾之状，尽伏精兵、军器于中，便先擒士卒，不能举火。”关公顿足曰：“吾中孺子之计也，有何面目见兄长乎。”静轩有诗叹曰： 

　　陆逊青年未有名，吕蒙诈病暗行兵。 

　　关公莫待临危悔，只为欺人一念轻。 

　　赵累曰：“事已急矣，可遣使往成都求救，一面从旱路去取荆州。”公就差马良为使，连发文字三通，星夜前去；一面引兵望荆州进发。 

　　却说曹仁得解其危，便整军马要来追袭关公。司马赵严谏曰：“昔日孙权与关公结连，恐我军乘其弊而击之，故预来效此力。今云长兵败，孤军方还，尚可存之，以为孙权之大害，若深入追之，未必便得关公，孙权解危于彼而坐患于我也。愿熟思之。”曹仁然之，不追关公，引众将来见曹操，泣拜请罪。操曰：“此乃天数，非汝等之罪也。”操令寻觅庞德尸首，操亲自设祭，具棺椁载回许昌，卜地而葬之，重赏三军。到四家屯地面，遍观徐晃各处所战之地。操回顾诸将曰：“贼兵围堑鹿角十重，徐晃深入其中，大获全胜，吾用兵三十余年，及闻古之善用兵者，未有长驱径入敌围者，鲜矣，且解樊城之危。今日徐晃之功过如孙、吴、穰苴矣。”众将深皆叹服。于是曹操先班师回摩坡屯住，遣人召诸将赏功，俱各一一先至。曹操点视其军，各离帐而迎之，后又听得徐晃军至，操自引数百骑军马，离摩坡之下亲自接待。晃领其军，各依队伍，一动一静，俱各整整有法，并无差错分毫之乱。曹操曰：“徐将军真乃有周亚夫之风矣。”曹操并徐晃同至摩坡，设宴大会，操自举杯劝徐晃：“全襄、樊者，皆将军之力也。”晃再拜曰：“敌人未灭，安敢望功，再乞引军前去擒关羽，来献王上。”操大喜，赏功已毕，封徐晃为平南将军，令与夏侯尚同守襄阳，以遏关公之师。二将领军马拜别而去。曹操因荆州未定，遂屯兵于摩坡，以候消息。 

　　●关云长夜走麦城 

　　却说关公于荆州道上进退不得，与赵累议曰：“今前有吴兵，后有魏军，吾在其中，救兵又不至，如之奈何？”赵累曰：“昔日吕蒙在陆口，时常致书于君候，结盟共诛操贼，今却与曹操解危，是背前盟也。君侯可暂驻军于此，可差人赍厚礼与蒙，且看如何回答。”关公然其言，即差使径往荆州来。 

　　吕蒙在荆州传下号令，但有跟随关公出征将士之家，俱各挂榜文，不许吴兵扰害，月给粮米应付，如有患病之家，即差医士登门疗治，衣粮各家给散，并无缺乏，军士之家欢声相闻。忽有人报：关公遣使到。吕蒙自出迎接，并马入城，荆州军民之家，填塞街巷，皆来观看。吕蒙与使并马入城，无不欢喜，共至公厅，蒙待为上宾。使出书付吕蒙，蒙观书毕，乃对使曰：“吾昔曾与关将军共结盟好，今日之事，乃国家所差，非蒙之过也。烦使回见关将军，可善言致意。”即设宴款待，更以金珠厚赐来使。共出征将士之家皆来问信，连名写平安信付使者，或者口信，皆言家下无事，衣粮不缺。使者被吕蒙留在荆州三日，方与出城。回到寨中，见关公言：“吕蒙事冗，未及回书，其取荆州一事，乃国家之命，非蒙本心也。荆州城中，君侯宝眷并大小诸将，家家无事，供给不缺，不须忧念。”关公曰：“此乃吕蒙之计也，吾生不能杀此贼，死当诛彼之魂，方能雪此恨也。”叱退使者，便要起兵。诸将士皆来使前问消息，使答如前，众将士皆喜，各无战心。 

　　军行之际，人报公曰：“将士于路多有逃回荆州。”关公越恨吕蒙，催军进发。却遇吴将蒋钦出马，大呼曰：“云长何不早降！”关公大怒曰：“吾乃汉将，岂降贼乎？”言讫来战蒋钦，钦败走，公引军赶来，被韩当、周泰从山谷中杀出，三路军马来并关公，公知深入重地，急撤军退，行不数里，山岗之上白旗招展，上有荆州土人高呼：“本处人早降！”关公愈加大怒，欲上山岗杀招降者，山凹内丁奉、徐盛五路军出，却把关公围在垓心里，不能得出，但见军士渐渐星散而去。静轩有诗叹曰： 

　　关公义勇孰能俦，难出东吴陆逊谋。 

　　不识势穷人尽散，单刀犹欲复荆州。 

　　比及黄昏，遥望四山之上，都是荆州土居之民，皆呼兄唤弟、觅子寻父，呼唤之声连路不绝。只见军心俱各变乱，都随呼唤之声而去。关公止遏不住，转加大怒，只见部从止有百余人。夜至三更，却得关平、廖化两路杀人重围，救出关公，背后荆州之兵招呼同出之声不绝。此是吕蒙之计，关公大怒。后人有诗为证： 

　　势去心离没奈何，休言百万甲兵多。 

　　吕蒙预定招降计，绝胜张良散楚歌。 

　　关平告公曰：“军心离矣，必须可得城郭暂时屯住，以待救兵。”关公听平之言，催残兵至麦城，城郭虽小，可以暂时屯扎。关公入城，分付军兵紧把守四门，与平商议，平曰：“此去上庸不远，可召刘封、孟达速遣人马来救为上，若得此路军到，可待川兵来也。”正商议间，城外喊起，吴国军马大至，周回围绕。关公自登城观看，吴兵八面分布整齐，人马雄伟。关公曰：“谁可往上庸求救于刘封处？”廖化应声愿往。公曰：“但恐不能透重围也。”化曰：“化视死如归，何所不至！”公即修书与化密藏，饱食上马，命关平开城送出。平先杀出，正遇吴将丁奉，被平杀败，廖化乘势杀出重围，投上庸去讫。关平退入麦城，坚守不出。 

　　却说刘封、孟达自建安二十四年同攻上庸，太守申耽举众来降，因此，汉中王加刘封为副将军，令孟达同守上庸。听知关公兵败，二人正议间，忽报廖化至。封请入问之，化言“关公兵败至急，见屯麦城，八面皆是吴兵，望二将军尽引上庸之兵急救之，倘若少缓，公必陷矣。”封曰：“将军少歇，待我等商议。”廖化去驿中安歇，刘封与孟达商议曰：“叔父被陷，当何以处？”达曰：“今闻东吴精兵三十万，俱在荆州，九郡皆属东吴，公天（今）止有麦城弹丸之地，更兼曹操自提大军四十万，横行江汉，势若太山，量吾上庸山城之兵，安敌如此之大势乎？犹如驱羊入虎口耳，不可起兵。”封曰：“吾亦知此，奈关公是吾叔父，争忍坐视不救？此非理也。”孟达笑曰：“公以彼为叔父，彼以公为草芥也。前者汉中王即位，欲议立后嗣，问于孔明，孔明答曰：‘此家事也，何必问我？可问云长、翼德。’汉中王使人致书来荆州问关公，公勃然变色曰：‘立嫡不立庶，古之常理，何必问焉！’以公乃螟蛉之子，故付以山城之远，免得遗祸，岂为亲骨肉也？以此观之，安得不以公为草芥乎？众所皆知，何故自隐耶？”刘封曰：“公言虽是，将何言以拒之？”达曰：“但言山城初附，民心未定，不敢造次兴兵，恐失所守。”刘封然之。 

　　次日，请廖化，辞以山城初附之事，廖化大惊，以头叩地而言曰：“若不相救，则关将军休矣。”封曰：“以一杯之水，安能救一车薪之火，请将军勿久滞，可作速回去。”化大恸，哭求之，封与孟达皆推病不出。廖化知事不谐，寻思即往成都去告汉中王，遂上马大骂而去。 

　　却说关公在麦城，日夜望上庸兵到，并不见动静，况城中又无粮食，手下只有五六百人，其中多有带伤之士。公与赵累议曰：“似此内无粮草．外无救兵,如之奈何？”累曰:“只宜紧守。”忽报城下有人叫：“休放箭，有话来见君侯。”公交放入，乃诸葛瑾也。瑾见公礼毕，瑾曰：“今奉吴侯之命，来劝谕将军。凡居人世，须识时务。今以势言之，将军所统汉上九郡皆已属吴，只有麦城一所，内无粮草，外无救兵，危在旦夕。何不从瑾之言，同归顺于吴侯，仍复领此地，以保全家，永显祖宗，愿将军熟思之。”关公正色怒曰：“吾乃解梁一武夫，蒙汉中王待如手足，安肯背义而降贼耶！城破，但有死而已。汝勿多言，可速出城去，吾必与东吴决一死战也。”诸葛瑾曰：“吴侯欲与将军结秦晋之交，同力破曹，共扶汉室，亦非他意，何执迷若是？”言未毕，关平拔剑欲斩诸葛瑾，公叱平曰：“彼弟孔明在蜀辅佐汝伯，吾若杀之，恐伤其义。”令左右推诸葛瑾上马。瑾惶恐满面，出城回报吴侯，言：“关公心如铁石，不可说也。”孙权曰：“似此奈何？”吕范曰：“某筮卜关公休咎。”权令卜之，吕范占得地水师卦，更兼玄武临，应主敌人远奔。权问吕蒙曰：“卦主敌人远奔，将何策以擒之？”蒙笑曰：“卦象正合吾机，关云长有冲天之翅，飞不出罗网矣。蒙已算定这条路，须得此人去守把，方可成功，不然有失矣。”孙权问：“用何人？守把何路？” 

　　●玉泉山关公显圣 

　　吕蒙曰：“麦城四门皆有大路，吾料云长必不从大路而走，正北山路崎岖险峻，他必然投北小路而走。先唤朱然将五千兵伏于麦城之北外二十里，但有敌军至，切不可击，只宜随后掩之。其军无恋战之心，必走临沮之地。又令潘璋引五百精兵四散伏于临沮山僻小路。可成事也。其余大路，吾已调遣已定，惟北门尽用弱兵守之，关公定走北门无疑矣。”权又令吕范卜之，范占其卦象而言曰：“卦中主敌人西北而走，来日亥时必遭擒也。”孙权便令吕蒙调遣朱然、潘璋两军去了。 

　　却说关公在麦城计点马步军人，止有三百余人，更兼无粮，夜间又被吴兵在城外招呼各各姓名，多有坠城而去者。关公见救兵不至，心中无计，问于王甫曰：“悔当日不用公之言，至有今日之苦。”王甫哭曰：“今日之事急矣，虽有子牙复生，亦无计可施也。”赵累曰：“公差廖化去上庸，许久不回，必是刘封、孟达不肯发救兵，主公可弃此孤城速走入川，再整兵来复荆、襄未为晚矣。”关公曰：“吾亦欲如此。”遂上城观望四处，见北门外旗幡不整，兵士又弱。公问曰：“此去何所？”左右答曰：“此皆山僻小路，可以入川。”公曰：“今晚可走此路。”王甫曰：“山路恐有埋伏，不如走大路为上。“公曰：“他纵然有埋伏，吾何惧哉！”随即下令，交马步军各要严整饱食，各准备出城。”临行，王甫伏地痛哭曰：“君侯于路小心保重，某与手下百余人死拒此城，虽粉骨碎身，亦无降心，专望君侯早来救援。”关公亦大哭而别。是夜黄昏，与子关平上马出城，司马赵累并手下百五六十人开北门冲出。吴兵莫敢当其锋，四下乱窜。 

　　关公提刀先进，行至初更，约走二十余里，忽山谷内火把齐出，鼓声大震。朱然引兵杀出，大叫：“关云长何不早降，免汝一死。”关公大怒，提刀来战，朱然便走，关公乘势追杀，四下吴兵皆起。关公不敢恋战，望临沮而走，背后朱然掩杀，公随行军士止有五十余人。又行三四里，前面鼓声大震，潘璋向火光影里骤马横刀，引军来战。关公大怒，拍马来迎，潘璋败走。关公追赶，背后喊声大震，四下伏兵尽起。公不敢恋战，急回马望山谷小路而走，背后关平赶来。赵累已死于乱军中矣，关公闻知，甚是悲惶，令关平断后，自在前开路，随行止有十余人。前行至〖地名〗决石【地名】，两下是山，山边皆是芦苇，柴草纷杂。时当五更将尽，公正走间，喊声大起，两下伏兵皆用长钩套竿一齐而出，先将关公坐下马绊倒，关公身离雕鞍，已被潘璋部将马忠所获。关平听知父亲被擒，火速来救，背后潘璋同朱然皆至，引兵四下围住关平，平孤身独战，力尽，父子皆被执。吴侯孙权恐不了事，自引诸将，直到临沮。时东方已白，闻知已擒关公父子，权乃大喜，聚众将于帐中。少时，马忠簇拥关公至。权曰：“吾久慕将军盛德，欲结秦晋之交，何相弃耶？公平昔自以为天下无敌，今日何由被吾所擒也？将军令日服于孙权否？”关公大骂曰：“碧眼小儿，紫髯鼠辈，听吾一言。吾与刘皇叔义同山海，今日误中汝之奸计，何肯屈膝乎？”权回顾左右曰：“云长，世之豪杰，孤甚爱之，孤欲以厚礼宥其罪，若何？”主簿左咸曰：“不可，昔日曹操得此人时，三日一小宴，五日一大宴，上马一提金，下马一提银，爵封寿亭侯，美女数十人陪宿，如此厚恩，尚且留不住。后来过五关斩六将，曹操怜其才，不忍杀之。操今自取其祸，欲迁都而避其锋，况主公乃仇敌乎？此乃狼子，不可养也。后日必然有害。”孙权低首而言曰：“斯言是也，速命推出斩之。”是岁十月终旬，此乃是关公天寿，命合该数尽于临沮而亡也。其子关平乃大骂不绝，抱父尸而死。史官赞曰： 

　　壮哉熊虎将，纠纠汉云长。 

　　功绩过韩耿，声名重马张。 

　　恩酬曹孟德，死报汉中王。 

　　大义参天地，英雄播四方。后宋贤作诗挽关公，诗曰： 

　　少年为客离蒲东，济困扶危立大功。 

　　纠纠汉朝龙虎将，巍巍当世美髯公。 

　　时来官渡惊曹操，数尽临沮遇马忠。 

　　大义古今谁可及，令人哀怨泪痕红。后史官有诗赞关平曰： 

　　烈烈三分将，堂堂百战身。 

　　金戈冲杀气，铁马绝征尘。 

　　报国忠心壮，随亲孝义淳。 

　　临沮天数尽，父子共归神。后静轩赞美关公父子之德，仍哭其忠义，诗曰： 

　　当年父子镇荆襄，吴魏何人敢跳梁。 

　　权欲连和求配偶，操将迁国避锋芒。 

　　子凭胆勇宁三国，父仗神威定八方。 

　　恨杀吕蒙施诡计，可怜忠义一时亡。 

　　自父子归神之后，关公坐下赤兔马被马忠所获，献于孙权，权就赐于马忠，马忠力辞，让与潘璋，其马数日不食草料而死。 

　　却说王甫在麦城，肉颤心惊，乃问周仓曰：“昨夜梦见主公浑身血污，立于其前。某向前问之，忽然惊觉，乃是一梦，不知主何吉凶。”正说间，人报吴兵在城下将关公父子首级招安。王甫大惊，急与周仓登城，视之果然。王甫坠城而死，周仓自刎而亡。于是麦城皆归东吴。 

　　却说关公英魂不散，悠悠荡荡直至荆州当阳县玉泉山，有一僧人名普静，原是汜水关镇国寺长老。是时，普静禅师云游天下来到此处，因见山明水秀，就此结草为庵，每日里坐禅参道，止有个小行童下山化饭度日。是夜，月白风清，正当三更，普静忽闻空中有人大呼：“返我头来。”普静仰面观之，见空中一人骑赤兔马，手提青龙刀，左有关平，右有周仓，口中但呼如前言不息。普静见是关公骑马到庵前，静乃将手中尘尾击其座曰：“颜良安在？”关公英魂顿悟，遂即叉手立于庵前曰：“吾师何人也？愿求清号。”静曰：“昔汜水关前，镇国寺中已曾相会，今日何为不识普静耶？”关公曰：“羽质愚鲁，愿闻其教。”静曰：“昔非今世，一切休论。只以公今生所为言之，往日白马坡前，颜良又不曾与公斗力，忽然刺之，斯人于九泉之下安得不抱恨乎？今吕蒙一旦以诡计害公，正犹此也。公何迷惘于是？”关公方始解脱，礼玉泉山普静长老为师。就山间往往显圣，里人于山顶建庙，四时以猪羊祭之。 

　　后至大唐高宗凤仪年间，东京开封府尉氏县，有一秀才屡举不第，遂乃舍族出家，法名神秀，拜靳州黄梅寺五祖禅师弘忍为师，学大小乘经法。后云游天下到玉泉山，忽然困倦坐于怪树之下，见一大蟒于前，神秀端坐不动。至次日，于树下得金一藏，遂于玉泉山创建道场。因问土人：“此何庙也？”人答曰：“三分关公显圣之祠也。”神秀欲拆毁，忽然阴云四合，遂见关公提刀跃马于黑云中驰骤。秀问之，关公俱言前事。神秀乃破土建寺，立关公为本寺伽蓝，至今古迹尚存。神秀乃六祖禅师是也。此一段出《传灯录》。 

　　自关公归天之后，孙权尽收荆州之地，将父子首级招安各处人马。忽张昭自建业而来，见孙权曰：“主公损却关公父子，江东祸不远矣。”权问其故，昭曰：“昔关公与刘备、张飞桃园结义之时，誓同生死，今刘备已得两川，兵精粮足，又有诸葛用谋，张、黄、马、赵为将，若知主公损其父子，必起倾国之兵来复仇也。彼兵奋死而来，吾兵何以当之？安得无祸乎？”孙权听罢大惊，乃跌足曰：“孤失其计较也！”张昭曰：“主公勿忧，昭有一计，令蜀兵不□□□□（犯东吴，荆）州如磐石之□（安也）。”权问：“妙计如何？” 

　　●刘玄德哭关云长 

　　张昭曰：“今曹操拥百万之众，虎视华夏，久思汉上之地。若刘备急于报仇，必然归顺于曹操矣。操贪其利，必然纳之，若二处合兵来攻，则江东有累卵之危也。不如先使人将云长首级送于曹操，明交刘备知是曹操所使，必痛恨于操，备必兴兵与操相持，待其魏蜀交兵之后，看其紧慢，于中取事。非但可保江东，西川亦可图也。如得西川，又何惧曹操乎？”权然其言，作宴犒劳诸将，各各赏赐，惟吕蒙点军未至。权曰：“今得荆州，皆吕子明之力也，何故不至？”使人催之，人报：“吕蒙至。”权自出迎入，把其臂曰：“孤久不得荆州，今已得之，称心满意，皆吕子明之力也。”蒙谢曰：“一者，主公之洪福；二者，诸将之虎威，吕蒙何足挂齿乎？”权请蒙列坐，蒙再三推辞，坐于其次。孙权举杯而言曰：“昔日周郎英烈盖世，胆量过人，遂破孟德，开拓荆州，不幸中途而亡。后鲁子敬继之，见孤有帝王大略，此乃是一快也。孟德东下，诸人皆劝孤降，独子敬与公瑾等开大计，赤壁鏖兵，大获全胜，此是二快也。今子明为孤设谋定计，立取荆州，胜如周郎、鲁肃矣。”于是以酒劝之。吕蒙方欲饮酒，忽然掷杯于地，一手揪住孙权，厉声大蜀（骂）曰：“碧眼竖子，可识吾否？”众皆大惊，急起劝之。吕蒙推倒孙权在地，大步进前，坐于孙权位上，神眉倒竖，两眼圆睁，大言曰：“吾自破黄巾以来，纵横天下，三十余年矣，汝一旦以伪计图之，攻吾于临沮之地，生不能啖汝之肉，死当必诛汝魂。吾乃汉寿亭侯关云长是也。”孙权与诸将下拜，少刻，吕蒙七窍内鲜血迸流，死于阶下，年四十二岁。孙权具棺椁而葬之，追赠南郡太守、马陵侯。其子吕霸袭职。 

　　孙权畏关公神威，命将木匣盛贮首级，星夜令人赍往许昌。见曹操时，操在摩坡班师回至洛阳。闻孙权差使送关公首级至，大喜曰：“云长已亡，吾无忧矣。”主簿司马懿笑曰：“此乃江东移祸之计也。”操问其故，懿曰：“昔日刘备、张飞与云长桃园结义，誓同生死，今吴国杀之，恐其复仇，故将首级来献，使刘备知王上所使，不去杀吴而来攻魏。待魏蜀交兵，东吴于中取事，或取西川，或寇中原，随势行之。故知是移祸之计也。”操曰：“然则将何策以解之？”司马懿曰：“此事极易，王上可将关公首级刻凑香木之躯，以大臣之礼葬之，使人闻知，则刘备深恨孙权，必尽力南征，看吴蜀交兵之后，王上却乘其□□□（势而击）之，若吴胜则□（击）蜀，□□（若）蜀胜□□（则击）吴，二处倘得一处，彼处必不能久也。望王上思之。”操曰：“即将关公首级开匣。”视之，见关公面如存日，操曰：“久不见将军矣。”言未毕，忽见匣内须髯皆动，惊得操昏闷于地，半晌苏醒。操曰：“真天神也。”即具棺椁，令刻沉香为躯，以王侯之礼葬于洛阳南门之外，大小官员皆送殡出城。操亲往祭之，褒封荆王之号。于是遣吴使回江东。 

　　却说汉中王自东川回至西川成都，诸葛孔明奏曰：“王上自先夫人弃世，更且孙夫人南归，必不再娶，但人伦之道不可废也。须纳正妃以正义位。”汉中王从之。时成都昔日刘焉长子刘瑁之妻吴氏，至今守寡在家，其妇美而且贤，乃吴懿之妹也。吴懿少亡父母，将妹入川依傍刘焉过活。忽有一相士相吴氏曰：“此女必当大贵，非后即妃。”于是刘焉有妄想之心，娶与长子刘瑁。娶未数日，刘瑁即害心疼而死。其妇寡居，川民皆知其贤。故群下皆劝纳为妃。”汉中王曰：“刘瑁与孤同宗，于理不可。”法正曰：“论其亲疏，何异晋文之与子圉乎？”于是汉中王遂纳为正夫人。后亦生二子，长曰刘永，次曰刘理。自此川中大熟，民安国富。 

　　忽有人自荆州来，言东吴屡次求亲于关公，公力阻之，不允此事。孔明大惊曰：“荆州危矣。”正欲商议使人替关公回，却闻屡报捷音，更兼关兴回报水淹七军【以下原本缺，根据嘉靖元年本补：功绩，因此不能动移。忽有探马到来，据说关公全获其功，江边墩台提防甚密，万元一失。众皆喜悦，比及天晚各散。 

　　当夜，玄德自觉浑身肉颤，睡卧不安，起坐内室，秉烛看书，愈觉神思昏迷，乃伏几而卧。就室中起冷风一阵，灯灭复明，抬头见一人立于灯下。玄德问曰：“汝是何人？夤夜至吾内室？”其人不答。问之三次，皆不应。玄德疑怪，自起视之，乃是关公于灯影下往来躲避。玄德曰：“兄弟别来无恙？夜深至此，必有大故。吾与汝义同骨肉，因何回避？”关公泣而告曰：“愿兄起兵，当雪弟恨！”言讫，冷风聚起，关公不见。玄德忽然惊觉，乃是一梦，时正三鼓。玄德大疑，急出前殿，使人请孔明圆梦。孔明入内，玄德细言梦警。孔明曰：“乃是王上心思关公，以至此梦，何必多疑！”玄德再三恳问，孔明只以善言解之。 

　　少顷，孔明辞出，至中门外，迎见许靖。靖曰：“某才赴军师府下报一机密，听知军师入宫，特来至此。”孔明曰：“看何机密？”靖曰：“今有一人传报，东吴吕蒙已袭荆州，关公殒矣！某故来报。”孔明曰：“吾夜观天象，见将星已落荆楚之地，预知关公祸已及矣，但恐王上忧虑，未敢言也。今夜王得一梦，如此如此，吾以善言宽之，恐伤其心故也。”二人正说之间，忽殿内转出一人，扯住孔明衣袖而言曰：“关公已故，丞相因何瞒我？”孔明视之，乃汉中王也。孔明、许靖伏地奏曰：“适来所言，皆虚疑之事耳，未足深信。愿王上宽怀，勿生远虑。”玄德曰：“孤与云长，誓同生死，彼若有失，孤岂能独生耶！” 

　　孔明、许靖正劝谕之间，忽近侍奏曰：“马良、伊籍至。”玄德召人问之，却才呈上表章。未及拆观，侍臣又奏：“荆州廖化至。”玄德急召入问之，化哭拜于地，细奏前事。玄德大惊曰：“若如此，则吾弟休矣！”孔明奏曰：“刘封、孟达如此无礼，罪不容诛！王上宽心，某亲提一旅之师，去救荆襄之急。”玄德泣而言曰：“孤弟有失，孤岂能独生也！孤来日自提一军，去救孤弟！”玄德一面差人赴阆中报知翼德，一面差人会集人马。未及天明，一连数次报说关公夜走临沮，为吴将潘璋部将马忠所困，义不屈节，父子归神。玄德听罢，大叫一声，昏绝于地。未知汉中王性命如何？以上原本缺，根据嘉靖元年本补】 

　　●曹操杀神医华陀 

　　【以下原本缺，根据嘉靖元年本补：却说汉中王昏倒于地，众文武急救，半晌方醒，扶入内室。进罢药汤，孔明劝曰：“王上少忧。死生有命，富贵在天。关公平日刚而自矜，今日故遭此祸也。王上且宜保守万金之躯，徐徐报仇。”玄德曰：“孤与关、张二弟在桃园结义时，誓同生死。今云长已亡，孤岂能独享富贵乎？若不雪恨，乃负当日之盟也！”言讫，又哭绝于地。众官急救方醒。一日哭绝三五次，众官劝解，玄德三日不进水食，但痛哭而已，泪湿衣襟，斑斑成血。孔明再三谏曰：“关公没于不幸，王上念旧日之盟，理宜报仇；倘若龙体摧残，谁肯尽心竭力，与关公报仇雪恨也？”玄德曰：“孤已与东吴誓不共同日月也！”孔明曰：“人报东吴恐其报仇，将关公英灵献与曹操，操以王侯之礼祭葬之。”玄德曰：“此何意也？”孔明曰：“此是东吴移祸于魏。魏多人物，已知其心，故操以厚礼葬之，是令王上归怨于吴也。”玄德曰：“吾今提兵问罪于吴，以雪此恨。”孔明曰：“不可。方今吴欲令我兵侵魏，魏亦欲令我兵侵吴，各怀诡计，乘空而图之。王上只宜。以上原本缺，根据嘉靖元年本补】□□□（按兵不）动，与云长发丧。待吴魏不和，方可伐之。”众皆力劝，玄德方始进膳。川中大小将士尽皆挂孝，玄德望东祭之，号泣终日，继之以夜，梦寐不安。 

　　却说曹操在洛阳，每夜合眼，便见关公。问于群臣曰：“此何如也？”众皆言：“洛阳行宫旧殿多妖，可造新殿以居之。”操曰：“吾欲起一大殿，名建始殿，恨无良工。”贾诩进曰：“洛阳良工苏越，有公输之巧，人皆羡之。”操令人召至，交苏越画建始殿图本，画九间大殿，前后廊庙，进上，操曰：“汝所画图，深合吾意。只恨无梨木作梁。”苏越曰：“离洛阳三十里有一潭，名跃龙潭，潭上有一庙，名曰跃龙祠。傍有一大梨木，树高十余丈，干大数十围，堪为梁栋。”操大喜。令苏越带令人工去伐此树。锯解不动，斧砍不入。 

　　回报曹操，操不信，自引百余骑直至跃龙潭，下马仰视，其树亭亭如华盖，长直侵天，并无少曲。操令砍之，乡老数十人告曰：“此树传说有数百年矣，曾闻有神人居其上，下潭中伏有老龙，不可伐之，恐生灾祸。”操怒曰：“吾平生历普天下四十余年，上至天子，下及庶人，谁不惧吾？是何妖神敢逆吾意？”言讫，遂拔倚天宝剑，亲自砍之。铮然不动，有声，血溅满身。又复砍之，血溅其面，左右衣襟皆赤。操大惊，即□（弃）剑□□（上马）而归。是夜二□（更），操睡□□□（卧不安），起身静坐，伏几而卧。忽然，怪风起处，一神人披发仗剑，□□□（浑身皂）衣，立于其前。□（操）叱曰：“汝□□（何人）也？”神曰：“吾乃梨树之神也。汝造建始殿，意图纂逆，却来伐吾树，树即吾所附之体也。吾知汝天数已尽，特来杀汝。”操大怒，急唤：“武士安在？”皂衣神人仗剑向前，劈头砍之。操大叫一声，忽然惊觉，头痛不止，遍求良医，并无效验。诸官皆忧。 

　　华歆进言曰：“王上知有神医华佗否？”操曰：“莫非医江东周泰者乎？”歆曰：“然。华佗，字元化，沛国醮（谯）县人也。其人之妙，世之罕有，凡医病，或用药，或针炙，随手而愈。若五脏六腑之内，药不能攻者，乃用麻沸散服之，须臾人似醉死一般。佗乃用大刀割开其服（腹），煎汤洗脏、剥肺涤心，略无疼痛。然后用药线缝合，敷上妙药，或一月、二十日之间，即平复如旧。其神妙如此，真有扁鹊之神医也。即今在京城居住，离此不远，何不召之？” 

　　操即差人召华佗至，令视脉。佗曰：“此是大王夙昔所害之病。”操曰：“孤平昔所患酒醉头风，今一举发，五七日不能饮食，痛楚不止，汝与吾治之。”佗曰：“其病根在脑袋中，风涎不能出，空自用药，不可治也。还另有□□□（一法，须）是用麻肺汤以服之。然后用刀劈开脑袋，取出风涎，其病方可以除根也。”操大怒□□□□□□（曰：“汝欲杀孤耶？”佗）曰：“岂不闻昔日关云长被药箭射伤其臂，某曾刮骨疗毒，自然无事。大王何多疑也？”操曰：“他臂可割，吾脑焉可劈也？此人必是与关公情熟，来与关云长报仇也。”叱左右：“拿下拷问其故！”贾诩谏曰：“似此良医，世之罕有，不可废也。”操曰：“天下无鼠辈，又且何妨？”佗被拷打不过，只得屈招欲杀魏王。操令监下狱中。一牢子姓吴，每日以饮食供奉与佗。佗感其恩，乃与吴押狱曰：“吾眼见死于非命，有一青囊书不传于世，深感汝恩，无可以报。吾作书与汝，汝可赍书往吾家取此青囊，可密藏之，以继吾之神医也。”吴押狱曰：“某若得此书，即弃此役行医，以救天下之人。”佗即与书，押狱就往佗家取得青囊，付与妻深藏之：“待吾弃了狱吏，便归家来行医。”后数日，操病越重，令盆（缢）死华佗于狱中。吴押狱归家，其妻已将青囊之书焚毁了。吴问其故，妻子答曰：“纵然学得华佗一般，只落得死于狱中。”自此，书不传于后世。有诗叹曰： 

　　神医妙手最为良，传得仙翁海上方。 

　　愚妇焚烧真可恨，后人无复见青囊。后人有诗恨曹操，诗曰： 

　　奸雄曹操患头风，不信神医有妙功。 

　　□（假使）华伦亲劈脑，□（尚）存性命□（洛）阳宫。 

　　操自杀华佗之后，病患不止，又每□□（忧吴、蜀），□□□□（未知如何。正虑之间，近侍忽）报东吴又遣使命□（至）。操起□□□（令召入，使呈上书。操拆封）视之，乃称臣归命之事。操坚辞不允，司马懿曰：“今江□□（东孙）权既来称臣，合宜封之，令拒□（刘）备。”操然之，议封孙权为骠骑将军，兼领荆州牧。即日遣使回，孙权谢恩，使人送于禁还都。 

　　操病，转添忧闷。是夜，又梦见三马同槽。及晓，问贾诩日：“孤昔日梦此，实疑马超、马腾、马岱三人，吾已杀马腾，今复梦之，何也？”诩曰：“禄马者，皆吉兆也。或禄或马皈向于曹，何必疑焉？”操因此不疑。后来司马懿、司马师、司马昭三人吞曹，正应此梦也。静轩先生有诗叹曰： 

　　三马同曹事可疑，不知已植晋根基。 

　　曹瞒空有奸雄略，岂识朝中司马师！ 

　　●魏太子曹丕秉政 

　　曹操是夜病重，昏沉沉伏于几上，忽闻殿中声如裂帛，操惊视之，见伏皇后、皇太子并国舅董承、吉平等数十人浑身血污，立于阴雾愁云之中，隐隐闻索命之声。操急拔剑望空砍之，忽然一声响亮，将殿宇西南一角打落，左右急救操出别殿养病。次夜，又闻殿外鬼哭不绝。操唤群臣曰：“吾在兵马之途、乱阵之中，行【以下原本缺页据嘉靖元年本补：三十余年，未尝信怪异之事，今日如此为何？”群臣奏曰：“王上当命道士设醮荐新。”操叹曰：“圣人有云：‘获罪于天，无所祷也。’孤天命将尽，虽日用万金，安能救也？”遂不允设醮。 

　　次日，觉气冲上焦，目不见物，急召夏侯惇入商议。惇至殿门前，忽见伏皇后、董贵妃、二皇太子、国舅董承等，立在阴云之中。停大惊昏倒，左右扶出，自此得病。操召前将军曹洪、侍中陈群、中大夫贾诩、主簿司马懿心腹四人，至卧榻前，嘱以后事。操曰：“孤纵横天下三十余年矣，群凶皆灭，止有江东孙权、西川刘备，未曾收复。孤今病危，必然难逃。今以大事嘱汝四人。孤长子曹昂，刘氏所生，不幸早年殁于宛城。今卞氏生四子：丕、彰、植、熊。四子中，孤平生所爱第三子曹植，却又为人虚华，少于诚实，嗜酒放肆，因此不立。次子曹彰，勇而无谋。四子曹熊，多病难保。惟长子曹丕，笃厚恭谨，才智兼全，可任大事。汝等宜辅佐之，各怀忠义之心，以图悠久之计，勿得怠慢。”言讫，长叹一声，泪如雨下，气绝而亡。寿六十六岁。时建安二十五年春正月下旬也。后史官有诗曰： 

　　雄哉魏太祖，天下扫狼烟。 

　　动静皆存智，高低善用贤。 

　　长驱百万众，亲注《十三篇》。 

　　豪杰同时起，谁人敢赠鞭？又史官拟《曹操行状》云： 

　　操知人善察，难眩以伪；识拔奇才，不拘微贱。随能任使，皆获其用，与敌对阵，意思安闲，如不欲战，然及决机乘胜，气势盈溢。勋劳宜赏，不吝千金；无功望施，分毫不与。用法峻急，有犯必戮，或对之流涕，然终无所赦。雅性节俭，不好华丽，故能芟刈群雄，削平海内。三十余年，手不舍书，昼则讲武，夜则思经，登高必赋，对景必诗，深明音乐。善能骑射，曾在南皮一日射雉六十三头。及造宫室器械，无不曲尽其妙。是以遂成大业，开阐洪基也。 

　　晋平阳侯陈寿评曹操曰： 

　　汉末，天下大乱，雄豪并起，而袁绍虎视四州，强盛莫敌。太祖运筹演谋，鞭挞宇内，揽申商之法术，讲韩白之奇策。官方授材，各因其器，矫情任算，不念旧恶。终能总御皇机，克成洪业者，为其明略最优也。抑可谓非常之人，超世之杰矣。 

　　宋贤赞曹操功德诗曰： 

　　汉末挺生曹孟德，胸蟠星斗气凌云。 

　　智谋超越数员将，才德惟慳万乘君。 

　　虽秉权衡欺弱主，尚存礼义效周文。 

　　当时若使无公在，未必山河几处分。前贤又贬曹操诗曰： 

　　杀人虚堕泪，对客强追欢。 

　　遇酒时时饮，兵书夜夜观。 

　　秉圭升玉辇，带剑上金銮。 

　　历数奸雄者，谁如曹阿瞒？唐太宗祭魏武帝曰： 

　　一将之智有余，万乘之才不足。宋邺郡太守晁尧臣登铜雀台，有诗叹曰： 

　　堪叹当时曹孟德，欺君罔上忌多才。 

　　昆吾直上金銮殿，蔓草空余铜雀台。 

　　邺土应难遮丑恶，漳河常是助悲哀。 

　　临风感慨还嗟叹，向日奸雄安在哉！ 

　　却说曹操身亡，文武百官尽皆举哀；一面报与魏太子曹丕，一面报与鄢陵侯曹彰，一面报与临淄侯曹植，一面报与萧怀侯曹熊。各处皆遣使去讫，多官用金棺银椁将操入殓，星夜举灵榇赴邺郡而来。 

　　却说曹丕闻知父丧，放声痛哭，众将再三解劝方息，遂率大小官僚出城三十里，伏道迎榇入城，停于偏殿。官僚挂孝拜祭，哀声大震。忽一人挺身而出曰：“请太子哀息，百官暂止，何不且议大事？”众视之，乃司马孚也，见为太子中庶子。孚厉声而言曰：“王已晏驾，天下震动，当早立嗣君，以镇万国，何但哭泣也？”群臣曰：“太子宜登宝位，但未得天子诏命，岂敢造次而行之？”忽班部中又一人出曰：“迟已，迟已！”丕视之，乃广陵东阳人也，姓陈，名矫，字季弼，见为兵部尚书。矫曰：“王上已薨，太子在侧，若等诏命而分彼此，则社稷危矣！”遂拔剑在手，指官僚怒曰：“敢乱言者，割袍为例！”言讫，一剑割下袍袖。百官惊惧，拥丕至殿。正欲册立，忽报华歆自许昌飞马至。众皆大惊，及至问之，歆曰：“今魏王晏驾，天下震动，汝等久食君禄，何不早立太子？”众官应曰：“正欲立之。”歆曰：“吾已于献帝处索了诏命来矣！”众皆踊跃称贺。歆于怀中取出诏命开读，令百官跪听。制曰： 

　　魏太子丕：昔皇天授乃显考以翼我皇家，遂攘除群凶，拓定九州，弘功茂绩，光于宇宙，朕用垂拱负扆二十有余载。天不慭遗一老，永保予一人，早世潜神，哀悼伤切。丕奕世宣明，宜秉文武，绍熙前绪。今使使持节御史大夫华歆，奉策诏授丕丞相印绶、魏王玺绂音弗，领冀州牧。方今外有遗虏，遐夷未宾。旗鼓犹在边境，干戈不得韬刃。斯乃播扬洪烈，立功垂名之秋也。岂得修谅暗之礼，究曾、闵之志哉？其敬服朕命，抑弭忧怀，旁抵厥绪，时亮庶功，以称朕意。呜呼！可不勉软！建安二十五年春二月诏。此是华歆自命之言，以绝天下议论，非献帝之本心也。 

　　且说华歆谄事于魏，故草此诏，威逼献帝降之。帝惧其势，只得听从，故下诏书，封曹丕为魏王、丞相、冀州牧，百官并无敢言其非者。 

　　丕即日登位，受大小官僚拜舞起居。正宴会庆贺之间，忽报鄢陵侯曹彰，自长安领十万大军来到。丕大惊，乃问群臣曰：“孤黄须小弟，平生性刚，深通武艺。今提兵远来，必与孤争王位也。如之奈何？”忽阶下一人应声而出曰：“臣素知鄢陵侯之所行，当以片言折之。”众皆称曰：“非大夫，莫能解此祸也。”不知此人是谁，下回便见。以上原本缺页据嘉靖元年本补】 

　　●曹子建七步成文 

　　却说曹丕传旨：改建安二十五年为延康元年，加封贾诩为太尉、华歆为相国、王朗为司徒，其余文武各加升用。葬魏王于高陵，谥号武王。华歆曰：“今曹彰既已交付兵权，仍还本国，独有曹植、曹熊二人坐视不来奔丧，理宜问罪。曹丕下旨，差使命往二处问罪。曹熊使命回，报熊惧罪自缢而亡，丕令厚葬，谥号肃怀王。次日，临淄侯使回，告丕谓：“魏王晏驾，终日与丁仪、丁廙饮酒，并不举哀。某传王旨，端坐不动。丁仪怒曰：‘父丧未及旬日，便问罪于骨肉，此何理也？吾主聪明盖世，下笔成章，有王者之大体，今反不得其位。汝庙堂之臣，皆肉眼愚夫，不识贤圣，禽兽何别？’临淄侯叱左右将臣乱棒打出。”曹丕听罢大怒，唤徐晃急擒曹植到府。 

　　晃到郡，先遇守关将，尽皆杀之。人到府前，口传王旨。曹子建与丁仪、丁廙尽皆醉倒，报者皆不得见。徐晃将曹植并丁仪、丁廙缚上监车，却将曹植府下心腹之人尽皆杀之。其母卞氏听知曹植被捉，慌召丕入后宫。卞氏泣曰：“汝弟植平生好酒，醉后疏狂，恃胸中有才故放肆。汝可念同胞共乳之情，怜而赦之，则吾死亦瞑目。”丕曰：“儿亦爱其才，安肯造次废之？母亲勿忧。”卞氏哭诉。 

　　丕出偏殿，华歆曰：“适来莫非太后劝勿废子建乎？”丕曰：‘然。”歆曰：“子建怀才抱智，终非池中之物，今若不除，必为后患。人皆言子建举步成章，臣未深信，王上可召子建以才试之，若不能，即杀之；果有奇才，则贬之，以绝天下文人之口。”丕从其言，召子建入。子建泣拜请罪，丕曰：“汝仗才能，安敢无礼？以家法，则兄弟；以国法，乃君臣。先王在日，汝常以文章自售，吾欲汝七步之内，要成一诗。如果能之，免死；若无捷才，二罪不恕！”子建曰：“愿请题目。”时殿上挂一画，画二牛相斗，一牛坠井而死。丕曰：“吾指此画为题，出十字诗，内不许犯牛字题目。子建行七步即成诗曰： 

　　两肉齐道行，头上戴横骨。 

　　相遇山下，怒起相唐突。 

　　二敌不俱刚，一肉卧土窟。 

　　非是力不如，盛气不得直。 

　　曹丕及群臣观之大惊。丕曰：“七步犹迟，可应声作一小诗，指吾与汝乃兄弟。其意如何？”子建应口占二十字云： 

　　煮豆燃豆萁，豆在釜中泣。 

　　本是同根生，相煎何太急？ 

　　曹丕闻言，不觉泪下。其母于后殿出曰：“汝何逼弟太急耶？”丕离席对曰：“国法不敢废，儿天下何所不容？况手足乎？”即恕其罪，遂贬子建为安乡侯。斩二丁兄弟于市曹。有诗赞子建之才云： 

　　论地谈天口若开，贯珠噀玉洗尘埃。 

　　须知子建文章盛，万古名扬七步才。又叹子建成文以免其祸，诗曰： 

　　五车书典藏心腹，七步才能动鬼神。 

　　不是当时能对答，殿前骨肉化为尘。 

　　曹丕自登王位，法令一新，威逼献帝过如其父。 

　　有人至成都报知汉中王，王大惊，即会文武商议曰：“今曹操已死，曹丕即位，东吴拱手称臣，威逼天子过如其父，孤欲伐吴，与云长报仇。”廖化伏地哭曰：“丧了关公父子，乃刘封、孟达之罪，乞□（讨）问之。”孔明曰：“不可造次，急则生变，可升二人为郡守，然后图之。”玄德曰：“遣人封刘封去守绵【阳】。” 

　　却说彭羕与孟达甚厚，回家作书，差心腹之人去报孟达。其人出成都南门，被马超军人捉来见超。超知其情，来见彭羕，羕以酒待之，超曰：“汉中王待公甚厚，近日何薄耶？”羕乘酒指而骂曰：“荒悖之徒，何足道哉！”超怒曰：“汝结连孟达为外应，自引州民为内应，天下不易定也。”遂将书来见汉中王，细陈其事。王大怒，差人捉羕下狱，勘问招认。羕在狱中悔之无及，作书令人求告孔明。孔明观书毕，来见汉中王，王问彭羕之事，孔明以书告之。王问：“此人如何？”孔明曰：“奸人也，久必生祸。”汉中王命狱内诛之。羕死后，有人报知孟达。次日，使至，调刘封守绵竹。达急与申耽、申仪商议。耽曰：“吾有一计，使汉中王不加害于公。” 

　　●汉中王怒斩刘封 

　　申耽曰：“吾兄弟欲投魏久矣，何不作一表辞汉中王去投魏王，必得重用。吾二人随后亦来降矣。”孟达如醉方醒，即写表一封付与来使，当夜带随行五十余骑投关外去了。刘封追之不及，回守上庸，使命带表回成都见汉中王，言孟达投魏去了。王拆表看毕，大怒曰：“匹夫背我而去，敢以表来辞我！”便令孔明起兵去擒孟达。孔明曰：“不可，当令刘封进兵，令二虎相斗，待封成功或败绩，必来复命，就而除之，可绝两害。”王然之。即命使到上庸，令刘封讨孟达。 

　　却说孟达来投魏，曹丕曰：“汝来此莫非诈乎？”达曰：“臣因未救关公，汉中王要杀臣，因此来降，并无异心。”丕未深信，忽报刘封引五万军来取襄阳，单拟孟达厮杀。曹丕曰：“汝既真心，便可去襄阳取刘封首级前来，孤方准信。”达曰：“臣以利害说之，不必动兵，封亦来降矣。”丕大喜，加达为建武将军，便令其守襄阳。原来夏侯尚、徐晃预先在此，一同收取上庸诸郡。达来参见二将，听知刘封离城五十里下寨，达修书一封，选能言快语之人到封营内下书，封览书曰： 

　　达再拜致书于刘将军麾下：伏闻古人有云：疏不间亲，新不加旧。此谓上明下直，谗匿不行也。若乃权君谲圣，贤父慈母，犹忠臣蹈溺以罹祸，孝子抱仁以陷难。种、商、白起、孝己、伯奇皆其类也。其所以然，非骨肉好离，亲亲乐意，或有思（恩）移爱易，亦有谗间其中，虽忠臣不能移之于君，孝子不能变之于父者也。势利所加，改亲为仇，况非亲亲乎？故申生、卫伋、御寇、楚建平受形之气，当嗣立之正而犹如此。今足下与汉中王，道路之人耳，亲非骨肉而据势权，义非君臣而处上位，征则有偏任之威，居则有何（副）军之号，远近相闻也。自立阿斗为太子以来，有识之人相为寒心，如晋公使申生从子舆之言，必为太伯；卫伋听弟之谋，无彰父之讥也。且小白出奔入为霸，重耳瑜垣以克复。自古有之，非独今也。夫富贵之道，必履危机。仆据汉中王虑定于外、疑生于内矣。虑定则心惧祸乱之兴作，未必不由废立之间也。私怨人情不能见，恐左右必有以间于汉中王矣。然则疑成怨闻，其发若浅机耳。今足下在边，尚可假息一时，若大军遂进，足下失据而还，窃相为危之。昔日微子去殷，智果别族，违难背祸，犹皆如斯。今足下弃父母而为人后，非礼也；知祸将至而留之，非知也；见正不从而疑之，非义也。自号为丈夫，为此三者，何所贵乎？以足下才能，弃身来东，继嗣罗侯，不为背亲；北面事君，以正纲纪，不为弃怨；不致乱以免危亡，不为徒行也。如汉王亲受禅命，虚心侧席，以德怀远，若足下翻然内向，非但与仆论，受三百户，到继统烈国而已，当更部符大邦，为始封之君。则汉大军金鼓以振，当转宛、邓，若二战不平，军无远虑，足下可宜因此时早定良谋。《易》有“利大人”，《诗》有“自求多福”。足下勉之，毋使独孤，闭门不出，宜早决之。 

　　刘封看罢，大怒曰：“此贼误我叔侄之义，今又间我父子之亲，使我为不忠不孝之人，遂扯碎其书，斩却来使。 

　　次日，引军前进。孟达知毁书斩使，引兵来敌，刘封出马，大骂：“反贼，怎雪吾恨，敢使间计！”孟达曰：“汝死临头，尚自执迷不悟，禽兽何别？”刘封怒战孟达，达败走，刘封引军赶来。徐晃、夏侯尚两下伏兵尽起，孟达回兵，三路夹攻。刘封败回上庸城下，叫开门，城上箭如雨下。申耽在敌楼上大叫：“吾已降魏矣！”刘封大怒，欲要攻城，背后夏侯尚、孟达两路军到。刘封抵敌不住，慌望西川而走。 

　　入成都见汉中王，哭拜于地。玄德怒曰：“辱子！不救关叔，何颜见吾？”封曰：“叔父之难，非儿不救，乃孟达阻之也。”玄德怒曰：“汝食人之食，穿人之衣，非土木之物，安听谗言？”封曰：“一时被孟达以利害说之，恐（致）获大罪。”玄德与孔明曰：“辱子如此，何法处之？”孔明曰：“此子极是无义，今不除之，后必为子孙之患。”玄德叱武士推出斩之。随封军士将封毁碎孟达书呈上，玄德览之，急回心曰：“吾儿虽然得罪，忠义之心凛然可爱。”便呼留人，时已斩首级献上。玄德抱头哭曰：“吾一时造次，废其股肱矣。”孔明曰：“此子当诛，何足惜哉！今若留之，后世之子孙必受他制也。”玄德曰：“纵使他害吾子孙，亦不可废忠义之人。”众官闻知，无不下泪。武士言刘封临死曰：“悔不听孟达之言，致有今日之难矣。”玄德曰：“吾儿于九泉之下，必痛恨于吾。”遂命厚葬之。玄德思想关公，更惜刘封，致染成病，不能兴兵报仇。 

　　却说曹丕带甲兵三十万，巡至沛国谯县，乡中父老望尘遮道，举觞进酒，效汉高祖还沛之意。 

　　七月内，闻大将夏侯惇已死，引兵还都，亲自挂孝送出东门外厚礼葬之。八月，报称石邑县凤凰来，临淄城麒麟出现，邺城黄龙呈瑞。百官商议曰：“今上天垂象，乃魏当代汉，可安排受禅之礼，令汉帝将天下让于魏王。刘广、辛毗、桓阶、刘晔、陈矫、陈震等四十余人来见贾诩、华歆、王朗，共言此事。翊曰：“正合吾意。”皆来见汉帝，交割天下事。 

　　●曹丕篡位称帝 

　　建安改延康十月，李伏、太史丞许芝入内殿来见天子。华歆奏曰：“魏王登位以来，仁德播于四方，群臣会议，言汉祚将终。伏望陛下法尧舜之道，将江山社稷传于魏王，上合天心，下顺民意，则陛下祖宗幸甚。臣等议定，今时奏知。”献帝大惊，流泪曰：“朕想高祖平秦灭楚而得天下，世统相传四百年矣。朕无罪恶，怎忍祖宗之业等闲弃之？汝百官再宜从公商议。”华歆引李伏奏曰：“今祥瑞屡见，麒麟降生，凤凰来仪，黄龙出现，嘉禾瑞草、庆云甘雨，不时而得。上天垂象，当代汉禅。”许芝又曰：“臣掌台鉴，夜观天文，见炎汉气数已尽，陛下帝星隐匿不明，魏王之气极天际地，言之难尽。更兼图谶曰：‘鬼在边，禾相连’，是个‘魏’字；‘言在东，午在西’，是个‘许字’，‘两日无光上下移’是个‘昌’字。以此论之，应魏王即位于许昌也。陛下可让位于魏王，请陛下思之。”帝曰：“祥瑞乃虚谬之言也，而轻弃祖宗之基业。”华歆、王朗奏曰：“陛下差矣。昔日三皇五帝，皆无德让有德，至桀纣无道，汤武伐之。至周，天下亦并于秦，秦至二世，又归于汉。以此论之，天下非一人之天下，乃天下人之天下。自古以来，有兴有废，有盛有衰，岂有不亡之国，安有不败之家。陛下相传四百余年，气运已极，不可疏理，莫尊大而惹祸。”献帝哭入后宫，百官皆散。 

　　次日，百官又聚于大殿，令宦官请帝。帝惧而不出。皇后曹氏曰：“今百官请陛下设朝问政，何故不出？”帝曰：“汝兄欲篡汉室，故令百官相逼，朕故不出。”曹氏怒曰：“汝以吾兄为篡逆之人，汝祖刘邦乃沛国之亭长，尚夺大秦天下，相传子孙。吾父扫清海内，吾兄屡立大功，有何不可为君？汝即位二十余年，若无吾父，汝为齑粉矣！汝不出殿，我自行事！百官必从命也。”言讫，便欲上车。帝大惊，即更衣出殿曰：“卿等久食汉禄，岂无一人与朕分忧？”华歆曰：“陛下之意，不肯以天下禅于魏王，旦夕有萧墙之祸。倘一时有变，非臣等不忠于陛下也。”帝曰：“谁敢杀朕？”歆曰：“天下之人皆知陛下无人君之礼，以致四海大乱，陛下尚不知报魏王之恩。”帝曰：“昔日桀纣无道，残暴生灵，天下伐之。朕即位以来，兢兢业业，未尝敢行非礼之事，天下之人，谁忍伐之？”歆曰：“无礼无德，而居天位，甚于残暴之道也。”帝拂袖而起，王朗目视华歆，歆向前扯住龙袍，【曰】：“陛下与不与、许不许，早发一言。”帝战慄不能答。阶下曹洪、曹休带剑上殿，厉声问曰：“符玺郎何在？”班部中祖弼出曰：“符玺郎在此。”洪曰：“玉玺何在？”祖弼曰：“玉玺乃天子之宝，汝问何为？”洪怒，令武士牵出斩之。弼骂“反贼”不绝口而死。 

　　静轩诗曰： 

　　奸贼专权汉室亡，诈称禅位效尧唐。 

　　满朝官宦皆尊魏，祖弼忠臣符玺郎。 

　　帝见殿下数百人披甲提刀，帝涕泣叹曰：“祖宗艰难之基业，何期今日废之？朕死九泉之下，何面目见先帝乎？”泣告群臣曰：“朕将天下禅于魏王，幸留残喘以终天年。”贾诩曰：“臣等安敢有负陛下，可急降诏以安众心。”帝令桓楷、陈群下诏禅位于魏王，令百官赍诏并玉玺与曹丕。丕欲受之，司马懿曰：“王上且勿受之，可上表谦辞，以绝天下之谤。”丕从其言，上表奏献帝。帝与群臣曰：“魏王谦辞不受，当如之何？”华歆奏曰：“昔唐尧让位于舜，舜不受，尧将二女与舜为妻，后世称尧之德。今陛下亦有二公主，肯与魏王乎？”帝不得已，再命桓楷草诏，并二公主送至魏王宫下。闻读其诏，曹丕与贾诩曰：“孤恐难逃天下篡逆之论。”诩曰：“此事至易，可令张音、华歆命帝筑受禅台，择吉日良时，聚集文武四夷八方之人，尽至台下，令天子亲捧玉玺以禅天下于大王，则绝天下群谤之口也。”丕大喜，令张音捧玉玺还帝，再作表称辞。帝曰：“魏王无意称位，卿等若何？”歆曰：“陛下可筑受禅台，禅位于魏，则陛下子孙世世必蒙魏恩。” 

　　帝不得已，命太常院官卜地于繁阳筑起三层台，选十月庚午日，聚文武及匈奴单于等，请魏王登基受禅。献帝亲捧玉玺与魏王。曹丕受命，台下群臣跪读敕命毕，贾诩率众公卿行大礼，改延康为黄初元年，大赦天下，谥曹操为太祖武皇帝。 

　　华歆曰：“天无二日，民无二王，既已交割天下，可敕刘氏安置何地？”百官乃扶帝下台听诏，跪于阶下。贾诩曰：“可以封为公。”曹丕封帝为山阳公。华歆曰：“立一帝，废一帝，古之常礼。今上仁慈，不忍加害，封汝为山阳公，即当起程，若无宣诏，不许入朝。便当谢恩。”献帝拜谢于台下而出，望山阳而去。百姓观者，莫不感叹。曹丕与群臣曰：“舜禹之事，吾知之矣。”群臣皆呼万岁。后人有诗叹曰： 

　　两汉经营四百年，小平津畔独潸然。 

　　黄初不改唐虞意，虚筑禅台教晋宣。又诗曰： 

　　垒土曾堆受禅台，欺凌汉室似婴孩。 

　　谁知天地无私曲，不久依然换主来。又诗讽刺曹丕曰： 

　　当年曹氏强吞刘，自为儿孙乐万秋。 

　　受禅台还司马事，山阳仍改作陈留。 

　　百官请丕谢皇天后土，丕方欲下拜，忽台前起一阵怪风，飞砂走石，对面皆不相见，将台上灯烛皆吹灭，把丕惊倒在地。众官急救下台，半晌方醒。是日，不能设朝。次日，加升文武百官，加封华歆为司徒，王朗为司空，其余尽皆升赏。曹丕在许昌惊染成疾，遂排车驾幸洛阳，大建宫室。 

　　●汉中王成都即帝位 

　　军士报知汉中王，言曹丕杀了献帝，自立为魏帝，兵出洛阳。汉中王听知大哭，遂为献帝发丧，百官挂孝，望许昌祭之。谥曰孝愍皇帝。汉中王忧愁过伤，不能理事，托于孔明。 

　　次年辛丑，有襄阳人张加于汉水内捕鱼，忽见水中起一道红光，上冲于天，加以网捕之，但见金光散乱，得一玉玺，大篆八字：“受命于天，既寿永昌。”加知汉中王仁德，潜入成都，献于孔明。孔明请太傅许靖商议。时有谯周曰：“近日庆云呈彩、祥风披拂于成都西北，贵气腾霄，帝星见于胃、昴之分，炯炯如月之光明，比照吾主当有帝王之位以继汉统。今得玉玺于汉水，承上天之所赐也。孔明遂与许靖上表，劝汉中王即帝位，王见表大惊曰：“汝等皆陷吾为不忠不孝之人也。”孔明曰：“非也。曹丕竖子尚自立帝，何况王上乃大汉苗裔乎？”汉中王作色曰：“吾岂效贼之所为？”怒入后官而去。众官皆散。 

　　次日，孔明又约百官，候汉中王出，皆拜于前。许靖曰：“今汉天子被曹丕所弑，王上不即帝位兴兵讨贼，是不忠不孝也。今两川之民皆欲王上为帝。”汉中王又不肯从。孔明见谏不从，托病不出。汉中王听知，亲至孔明卧榻问曰：“军师所患何病？”孔明曰：“吾忧心如火焚，恐命不久矣。”汉中王曰：“军师所忧何事？”孔明叹曰：“吾自茅庐之中得遇王上，相从到今，言听计从，幸主上有两川之地，文武数百，皆欲王上为君，共图爵禄，以耀祖宗。不期王上坚执不从，则文武皆有怨心，不久散矣。文武一散，吴魏来攻，两川休矣，亮安得不忧？”汉中王曰：“非是推托，恐惹天下议论耳。”孔明曰：“圣人云：名不正则言不顺，言不顺则事不成。今王上名正言顺，有何不可？”汉中王曰：“待军师病安，行之未迟。”孔明把屏风一击，外面太傅许靖等十余人皆人拜曰：“大王既允，便请择日以享帝位。”孔明曰：“大事已定，可筑台于成都西北，先送汉中王还宫，登坛祭天地。”汉中王居于正位，受其玉玺，百官皆呼“万岁”。拜毕改号为章武元年，立吴氏为皇后，刘禅为太子，封次子刘永为鲁王、刘理为梁王、孔明为丞相、许靖为司徒，其余官员各皆升赏，大赦天下。 

　　次日，受朝贺之礼，先主降诏曰：“朕自桃园结义，誓同生死。今不幸云长被孙权所害，此仇誓不同天地也。今朕即帝位，赖卿等扶持，若不与云长报仇，是负昔日之盟也。朕今欲起倾国之兵，剪除孙权，生捉逆贼以祭云长，朕之愿也。” 

　　●范疆（强）张达刺张飞 

　　虎将赵云谏曰：“不可，国贼乃曹操父子，非孙权也。且先灭魏则吴自伏。操贼虽死，子丕纂位，若不早图，必为后患。调关中兵屯于河上，以讨逆贼，愿陛下详之。”先主曰：“害吾弟者糜芳、傅士仁、潘璋、马忠也。切齿之仇恨，食其肉而夷其族方雪吾恨。虽有万里山河，岂足为贵？卿何阻朕耶？吾意已决，卿勿多言。”发使到玉溪诸夷等处，各借兵十万助阵。发使往阆中，封张飞为西乡侯。张飞听知云长被东吴所害，日夜涕泣，诸将以酒解之。飞一醉，忿气怒打士卒，有犯者即鞭挞，将士死者极多。每醉，望南切齿咬牙，深恨如此。 

　　忽使持节至，加封官爵。飞接入，拜毕，乃对使者曰：“关公之盟，重如山海，大哥既即帝位，当早兴师报仇。”使者曰：“赵子龙劝主上先伐魏，后伐吴。”张飞言：“是何言也！吾当自见天子，愿为前部伐吴。”遂同使者赴成都。 

　　先主每日操练人马，分拨队伍，克日兴师。众臣来禀孔明曰：“今主上新即大位，自临军伍，非所以重社稷，丞相当谏之。”孔明曰：“吾已言谏，不从。同汝等到演武堂谏之。”孔明遂与百官来谏先主曰：“陛下初登宝位，当总大政，不可为一朝之忿而统三军之众，亲冒矢石。陛下欲报关公之仇，可命一大将统兵前进，不亦可乎？”先主见孔明等苦谏，便曰：“朕且罢兵，再图良策。” 

　　忽报张飞至演武堂，礼毕，伏地哭曰：“陛下今日为君，忘了桃园之誓，不报关公之仇乎？”先主曰：“为群臣苦谏延阻耳。”飞叩首曰：“他人乐富贵，岂知我等誓同生死之义乎？陛下不去，臣当与兄报仇，若不能报仇，耑不回见陛下矣。”先主曰：“朕与御弟合兵同往，汝可提本部人马，从阆中出，与朕会于江州，勿得误期。”飞曰：“何敢少待片时！”先主曰：“朕素知汝醉后常鞭挞士卒，此取祸之道也。今后务宜从宽，不可逞一时凶暴！”飞拜谢，辞回阆中起军。 

　　先主次日整顿军马要行，学士秦宓谏曰：“陛下轻万乘之躯而为关公以成小义，切不可也。且云长轻贤傲士，刚而自矜，以致丧命，此天亡也。愿陛下思之。”先主曰：“云长与朕犹一体耳，安可忘之？”宓曰：“陛下此行必有大败，可惜新创之业，不久又属他人矣。”先主怒曰：“吾方出师，汝敢出此不利之言！”喝武士推出斩之。宓神色不变，回顾先主曰：“臣死不争，免见川民受其涂炭。”众臣奏曰：“宓乃良臣，乞赐仁恕。”先主赦死，命：“囚于狱中，待朕复仇回都斩首未迟。”乃囚〖家〗拘系于狱中。 

　　孔明知此事，即上表谏先主赦秦宓。先主视表曰：臣亮窃以吴贼逞威武之心，致荆州有覆亡之祸，损将星于牛斗，折天柱于深宫。圣情哀痛，将兴问罪之师；廊庙同谋，惹起雪愤之〖可之〗为。迁汉鼎者，罪由曹操；隔刘祚者，过非孙权。盖魏奸贼若除，则吴寇自然宾服。愿陛下纳秦宓金石之言，抑卞庄刺虎之勇，以养士卒之力，别作良图，社稷幸甚，天下幸甚。 

　　先主看毕，掷表于地曰：“朕意已决，再谏者折剑为令。丞相保太子、守两川；马超、马岱、魏延守汉中；赵云随后救应，监发粮草；黄权、程畿为参谋；马良、陈震掌文字；黄忠为先锋；冯习、张南为副将；傅彤、张翼为朕护卫；赵融、廖化为合后，川将数百并五洞蛮兵共大军七十三万，择日出师。” 

　　张飞回阆中，令将士皆打白旗，人皆穿白，挂孝伐吴，与兄报仇。择日定时要行。帐下小将范疆（强）、张达二人来禀曰：“将军选日进兵，所有战船、白旗、白袍急切不能完备，须是宽限方可。”张飞大怒曰：“吾欲与兄报仇，恨不得插翅而往，汝敢违我日期！”叱武士将范强、张达绑于树上，各鞭四十。即下令曰：“来日不完，先斩汝首。”范疆（强）、张达打得口中吐血，回寨议曰：“今日虽然受刑，来日又办不完，本官性如烈火，必然杀我两个。”达曰：“不如我今日先杀他。”疆（强）曰：“如何杀得他？”张达曰：“我两个不当死，他今夜当死。他今夜必醉卧帐中，我两个诈报军情，各藏短刀刺之，便割首级投东吴去报消息。” 

　　是日，张飞在帐中，神思昏乱，动不止安。乃问众将曰：“我今日疲倦，肉颤心惊，不知如何？”部将曰：“此是君侯思念关公，以致如此。”飞令取酒解闷，大醉，卧于帐中。部将各散。 

　　范、张二人探知飞睡帐中，夜至初更，各藏短刀，径入中军，诈报机密，见张飞睡去，鼻息如雷。张达将飞刺之，藏其头便出，下船投东吴去了。 

　　张飞亡年五十五岁。宋贤有诗叹曰： 

　　安喜曾闻鞭督邮，黄巾扫尽动诸侯。 

　　虎牢关下人钦服，长阪桥头水逆流。 

　　义释严颜开蜀境，武欺张郃镇中州。 

　　将军更缓须臾死，吴魏山河总属刘。又诗挽哭翼德云： 

　　昔日挥矛战魏军，解令先主得全身。 

　　不知肺腑能生变，可惜英雄敌万人。又诗讥云： 

　　矛观汉末张车骑，枪法端然敌万人。 

　　只为平生鞭挞士，致令小卒害其身。 

　　比及军中得知，范疆（强）、张达已顺水而下，追赶不上。部将吴班为张飞发丧，与长子张苞具棺椁盛贮其尸，命次子张绍守阆中，自来奏先主。时章武二年七月丙寅日。 

　　先主出师，大小官僚随孔明送出十里长亭方回。是日，先主下寨，夜不能寐，步出中军，忽见南方一星大如斗坠于地下。先主大惊，使人回问孔明，孔明回奏：“主三日内折一大将。”先主按兵不动，忽侍臣奏曰：“阆中吴班表至。”先主顿足曰：“吾弟休矣。”见表果然，放声大哭，望而祭之。次日，张苞引千余骑来见先主，伏地而哭，具言前事，先主哀痛至甚。群臣谏曰：“陛下善保龙体。”先主始进饮食，遂与张苞曰：“汝与吴班为先锋，与父报仇！”苞曰：“为父为国，万死不辞。”忽关兴字安国，引军哭拜帐下。 

　　●刘先主兴兵伐吴 

　　先主见关兴，放声大哭。近臣谏曰：“龙泪落地、荒旱三年，陛下当以社稷为重，不可自弃。”先主曰：“朕想布衣与关、张二弟结义之时，誓同生死。今朕贵为天子，二弟俱亡，见此二侄，铁石心肠安能免痛伤乎？”言讫又哭，晕绝数番。关兴、张苞奏曰：“陛下年已六旬，善保龙体。”先主曰：“二弟已亡，吾独在世，负却前盟。”言讫又哭。马良奏曰：“今主上初登宝位，见统七十余万大军下江东，终日为二弟而哭，恐误大事。”先主泣而不答。陈震与群臣曰：“吾闻蜀中青城山西有一隐士，姓李名意，人传云乃汉文帝时人，到今四百余岁，天文地里、人间生死祸福，无不周知，乃当世真仙。何不奏知先主，差使赍礼，请来令卜吉凶何如？”众臣然之。奏知先主，先主从之，就令陈震赍诏往青城山。 

　　见—童子来迎曰：“来者莫非陈孝起乎？”陈震慌答曰：“仙童安知吾姓字？”童子曰：“师父昨夜已知诏请之事。”震曰：“人言真仙，信不诬矣。”李意请入，震言天子求请仙翁同议国事。李意即随陈震至军营来见先主。先主出营迎入营中，见李意鹤发童颜、碧眼方瞳，亲自下拜。李意答礼曰：“老夫荒山村叟，何劳圣上厚礼敬之？”先主曰：“刘备起自闾阎，与关、张结义，兴兵讨逆三十余年，今群臣以备乃中山靖王之后，遂佐为帝。近者二弟被东吴所害，故统大军伐吴，未知吉凶若何，久闻老仙知兴废存亡之道，特请老仙一决。”意曰：“此乃天数，非老夫所知也。”意求纸笔画兵马器械四十余张，画讫，片片皆扯为粉碎。又画一人卧于路边，一道人将一小儿以土埋之，上写一大“白”字。遂即稽首便行。先主怒曰：“此狂士也，何足深信！即命以火焚之，催军起程。 

　　张苞入拜曰：“陛下命苞为先锋，乞印挂行。”关兴亦入拜曰：“臣父被东吴所害，臣为上报父仇、下酬己志，乞陛下赐先锋与臣。”张苞曰：“吾父仇人亦在东吴，如何不往东吴捉之？我已奉诏命矣！”关兴曰：“偏我不要报父仇，汝有何能，敢领此职？”苞曰：“吾自幼习枪马，并无虚发。”先主曰：“朕试观贤侄施技以定优劣。”苞取硬弓一张，于百步外立一白旗，上用红心。苞放三箭，射中红心，众皆大喜。关兴亦取弓在手，指而言曰：“射旗上红心，何足为奇？”忽空中一群雁飞，兴曰：“吾欲射群中第三只。”言讫，射雁落地，众皆贺喜。张苞大怒，上马挺枪大叫曰：“敢与吾比较武艺么？”兴亦上马使大刀，出曰：“汝能使枪，偏我不会使刀！”二将便欲交锋，先主忙令喝住二人：“不得无礼，来听约束。”二将下马弃兵器跪下。先主曰：“今汝二子乃昆仲之分，胜如嫡亲，念父俱丧，当患难相扶，庶不负其亲也，何因一言自相并力而失大义？”二将悔罪。先主问曰：“谁更年长？”张苞小关兴一岁，先主命苞拜兴为兄，二人就帝前折箭为誓，愿相救护。先主令吴班为先锋，命关兴、张苞在帐前为左右护卫，各领部军三千，杀奔东吴。 

　　孙权听知先主亲征，聚文武商议，众皆失色，独诸葛瑾曰：“瑾食君禄，并无报效，舍命去见蜀主，陈说利害，使二国连和，合兵伐曹丕纂逆之罪，免致刀兵之危。”孙权大喜，即命诸葛瑾前去与先主讲和。 

　　●吴大夫赵咨说曹丕 

　　却说蜀兵至夔关，驾屯白帝城。近臣奏曰：“吴遣诸葛瑾至。”先主命：“休放入城。”黄权奏曰：“诸葛瑾胞弟在蜀为相，有事来见，何故绝之？宣人看说甚言，可则从之，不可则遣之，就借彼口回吴达知。”先主从言，宣人问曰：“子瑜此来何意？”瑾曰：“臣弟久事陛下，不避斧钺，特来奏知。近者云长守荆州，吴侯数次遣人求亲，怒骂不允，积怨之端。云长之死，乃操三遣使命，令袭荆州，吴侯尚尤未许，都被吕蒙朦胧奏劝。吴侯至今悔之不及。今蒙已死，仇恨可息。吴侯命瑾为使，愿还荆州，其降将等遣回区处，夫人孙氏思见陛下，谨当送至，永结盟好，共灭曹丕篡逆之罪，乞详论裁之。”先主怒曰：“杀吾爱弟、废吾股肱，今令汝巧言来说孤也。”瑾曰：“臣虽不才，请以重轻、大小共陛下论之。陛下乃大汉皇叔，不得受其禅位；今曹丕弑帝篡位，陛下却不与献帝报仇，乃为结义之弟，亲督大军，是舍大义而执小信也。中原海内之地，皆陛下世统之业，两郡皆大汉创业之地，陛下不取而争荆州，是弃重就轻也。天下皆知陛下即位与汉恢复山河，今却为一将之忿弃万乘之尊，何不自重也！愿陛下思之。”先主怒曰：“杀吾二弟之仇，誓不同天，欲孤罢兵，除死方休。若不看孔明之面，先斩汝首，汝速回报孙权，交洗颈受戮，削平江南，方雪吾恨。”喝退诸葛瑾。瑾回东吴。 

　　张昭见孙权曰：“诸葛瑾见蜀势大，故推作使，必投刘备矣。”权曰：“子瑜决不负孤，孤审往日之说，其言深贯肺腑。以此论之，非外人所知也。”正说间，人报瑾回。权曰：“孤言若何？”张昭等惶恐而退。瑾回见权，备说先主不肯通和。权大惊曰：“似此何以拒敌？”大夫赵咨进曰：“某有一计，可解此危。主公作一表，咨往许昌，见魏主陈说利害，使魏去袭汉中，蜀兵不战自退矣。”权曰：“但恐失志于魏。”咨曰：“某若有失江东之志，则投江而死，安有面目再回江东乎？”权从之。 

　　咨辞主到许昌，先见太尉贾诩。次日早朝，诩奏：“吴侯令大夫赵咨上表。”魏主笑曰：“此来求解蜀兵之危也。”宣咨入，拜毕，魏主问咨曰：“卿吴侯何等之主？”咨曰：“聪明、仁智、雄略之主也。”魏主大笑。咨曰：“陛下何笑也？”魏主曰：“笑卿过奖太甚也。卿若言合朕意，即准表章。”咨曰：“纳鲁肃于凡品，聪也；拔吕蒙于行阵，明也；获于禁而不害，仁也；取荆州不血刃，智也。实为聪明仁智之主。”魏主又问曰：“权知学否？”咨曰：“吴侯任贤使能，志存经略，稍有余闲，博览经史，不效书生寻章摘句而已。”魏主曰：“朕欲伐吴，可乎？”咨曰：“大国有征伐之兵，小国有御备之固。”魏主曰：“吴难魏乎？”难者，惧怯之谓。咨曰：“吴有带甲百万，江汉为池，何难之有？”魏主曰：“吴国如大夫者有几人？”咨曰：“聪明特达者八九十人，如咨之辈车载斗量，不可胜数。”魏主叹曰：“使于四方，不辱君命，可谓士矣。如赵咨者不辱君也。”于是遂降诏，命太常刑真策拜吴侯为吴王，加九锡，赐赵咨出。 

　　刘晔谏曰：“今吴惧蜀之势，故来请降。以臣之愚见，今吴蜀交兵，乃天亡也。陛下可令上将提数万之兵径渡长江取之。蜀攻其外，魏攻其内，不出旬月，吴必亡矣。吴亡则蜀安能久存？”魏主曰：“孙权既服于朕，朕若攻之，是失信于天下。朕初登龙位，此诈谋不可用之。”晔又奏曰：“孙权虽有大才，乃故骠骑将军为南昌侯之职也。官轻势微，江东士民皆有畏惧中国之心，不可封之王位，又加以九锡，位与天子并行，如虎添翼，制之实难。陛下当彼危急之时而并降之，勿致后悔。”魏主曰：“朕但不助彼兵，魏居正统，安若太山。看吴蜀交战，若灭一国，则此一处有何难哉！朕有主见，卿勿再言！”后人诗曰： 

　　无故相关莫远图，圣时原有百灵扶。 

　　曹丕若听刘晔谏，安得江东地属吴！ 

　　太常卿邢真与赵咨报知孙权说魏封王号，顾雍曰：“主公只宜自称上将、九州伯之位，不当受封爵。”权曰：“沛公当时亦受项羽封为汉王，盖权处耳，何足损也？”乃率百官出迎。太常卿邢真自以为上国使臣，端坐车上，至廓不下车。张昭大怒曰：“汝须上国之使，安敢妄自尊大；端坐车上，以江东无人物耶？”邢真慌下车，与张昭等相见，并车人城。有偏将军徐盛于车后回顾同列等曰：“吾等不能奋身竭力，为国家并魏吞蜀，而令吾主受人封爵，不亦辱乎？”邢真闻言叹曰：“江东将相如此，不久为人之下。”权受命讫，乃以异物差人进贡于魏。张昭曰：“贡献之礼，不可太过。”权笑曰：“利足以结人心，今贡献之物乃瓦石类耳，何足惜哉！”众官皆叹。 

　　却说蜀兵到湖口，又有蛮王沙摩及并五洞大将桂路、刘宁引兵助战，从旱路抄出。孙权见魏兵不来接应，问文武曰：“蜀兵势大，何以退之？”昔有周郎、鲁肃，后有吕蒙继之，今蒙等已死，无人与孤分忧。”忽安东中郎将孙桓字叔武，时年二十五岁，乃权弟孙何之子，出班奏曰：“主上恩养国士，待如手足，今闻蜀兵一至，尽缄口坐视，此何理也？臣虽年幼，颇习武艺，厚叨君禄，敢不报效！臣有李廙、谢琪，皆有万夫不当之勇，愿统数万之众，去破蜀兵。” 

　　●关兴斩将救张苞 

　　孙权曰：“吾侄虽勇，奈年尚幼，再令虎威将军朱桓为总都督，朱然为副都督，领水陆兵五万，即日起程。”孙桓听知蜀兵前队已到宜都下寨，令朱然领二万五千兵，于大江中结营，孙桓引兵三万五千，于宜都界口下寨，前后分作三营，以拒蜀兵前队。 

　　吴班到处，望见而降，莫敢拒敌，军士兵不血刃，前到夷陵、宜都。探得孙桓领兵在彼，报知冯习、张南二先锋，飞报先主，御驾在秭归县。近臣奏曰：“吴遣孙桓为将，在宜都界口拒敌。”先主怒曰：“此等小将，岂敢拒敌！”关兴奏曰：“不劳伯父大军，侄请讨之。”先主曰：“朕正欲观其志。”兴方拜辞。张苞奏曰：“臣愿同往。”先主曰：“汝兄弟二人引兵前去，不可造次。倘有疏危，失军之锐气也。”兴、苞二人辞去。 

　　孙桓领李廙、谢琪出马，与张苞约占三十余合，谢琪败走，苞拍马赶去，李廙见谢琪败回，提金蘸斧来与张苞战到二十余合，不分胜败。吴将谭雄见廙战苞不下，暗放一箭，射中苞马脑，那马负痛，把苞掀在地下。李廙赶回，轮斧望张苞便劈，却被关兴飞马将廙斩之，救起张苞，乘势掩杀，吴兵大败。 

　　次日，孙桓因关兴斩乃（了）李廙，忿怒引兵前进，被兴、苞双出夹攻，孙桓败走。张苞杀入吴阵，正遇谢琪，被苞刺于马下。冯习、张南驱兵杀至，吴兵大败。冯习收军，不见关兴，张苞惊曰：“若折吾兄，吾不用命矣。”上马来寻，只见关兴左手提刀、右手活捉谭雄。兴曰：“我往乱军中生擒昨日射你马的到此！”张苞捉回本寨，斩头沥血，祭典死马。 

　　却说孙桓折了二将，势穷力孤。关兴请冯习、张南议曰：“今孙桓兵败将亡，可乘虚劫寨，拔去根本，则吴兵不敢拒敌矣。”张南曰：“孙桓虽败，江中朱然水军不曾摇动，倘去劫寨，水军登岸截住归路，此难敌也。”冯习曰：“此极容易，先交关兴、张苞各引军五千伏于山谷，朱然不来便休，倘若来时，左右两军于半路杀出，吴兵必败。”吴班曰：“莫若先使小卒诈做降吴，先将劫寨事告诉朱然，然见火起，必然来救，却令伏兵击之。”众将依计而行。 

　　却说朱然听知孙桓败兵折将，正欲去救，忽然伏路军引数个小卒来到。然问其故，小卒曰：“我等是冯习部军，今因冯习赏罚不明，故来报知，今夜冯习引军去劫孙将军寨。”朱然大惊，遂信其言，收在军中，使人报知孙桓。来人行至半路，被关兴截住杀了。朱然自要去救，部将崔禹曰：“小卒之言不可深信，倘有疏失，水陆皆休，将军只坚守水寨，禹愿替将军一行。”朱然从之，令引军去救。 

　　是夜，冯习、张南、吴班分兵三路杀人孙桓寨中，四面放火，火焰冲天，吴兵大乱，寻路奔走。崔禹正行间，望见火起，催军急进，被关兴、张苞从谷内杀出，崔禹被张苞活捉回营，朱然退下水寨六十里。孙桓引败兵问：“何处城池坚固？”有粮草军士答曰：“前有夷道城可以屯紥。”孙桓走入夷道城。冯习、张南引军围住，令人解崔禹至秭归见先主。先主令斩之，大赏三军，自此威风大振。孙权惊曰：“今孙桓受困于夷道，朱然败退于江中，似此怎了？”张昭曰：“旧将虽亡，尚有十数人，何虑刘备哉！可命韩当为主将，周泰为副将，令潘璋为先锋，凌统为合后，甘宁为救应，起兵十万拒之。”权从之，即命起行。时甘宁患痢疾，不得已而行。 

　　蜀兵从巫峡建立营寨，至夷陵界，连接七百余里，军营四十余所。先主知关兴、张苞各建奇功，差使宣回，重赏赐酒，叹曰：“昔日从朕者，尽皆老迈无用，今有二贤侄，何患东吴不下乎？”正说间，忽报东吴命韩当为先锋，周泰同引兵到。又报黄忠听知陛下说老将无用，自引部军投东吴去了。先主曰：“汉升非反朕之人也，因朕言老将无用，故有所不服，奋力而去相敌也。去恐有失，二位贤侄急去相助，汉升略有奇功，便可令回，勿使有失。”关兴、张苞辞帝上马，去助黄忠。 

　　●刘先主猇亭大战 

　　却说黄忠引部军六十骑，径投夷陵寨中，冯习、吴班接着，问曰：“老将军到此何故？”忠曰：“主上道吾年老无用，故来临阵斩将。”正说间，人报吴兵到，黄忠奋然便出。冯习谏曰：“将军虽勇，未可轻出。”忠不听，上马出阵。冯习、吴班引军助战，黄忠直入吴阵，遇潘璋副将史迹，迹欺忠年老，挺枪来迎，被忠斩之。潘璋出马，与忠战不数合，潘璋败走。黄忠赶去，吴班助战，大胜一阵而回。关兴、张苞至曰：“圣旨令老将军，既已斩将，请回御营。”忠不听。次日，潘璋又出搦战。关兴、张苞要出，忠不肯许，自引六十骑，与潘璋战不数合，潘璋便走。黄忠引兵喊杀，大叫与云长报仇。赶不数里，被韩当、周泰、凌统、潘璋四路兵杀出，把忠围住，黄忠退时，被马忠一箭射中黄忠肩窝，正欲坠马，却得兴、苞杀散吴兵，救出黄忠，送到御营。先主亲来看忠，扶其臂曰：“老将军中伤，朕之过也。”忠曰：“臣年七十有五，死亦足矣。陛下善保龙体，以图中原。”言讫，泪如雨下。是夜卒于御营。有诗赞曰： 

　　老将说黄忠，收川立大功。 

　　重披金锁甲，双挽铁胎弓。 

　　馘斩惊曹操，流芳振汉中。 

　　临亡头似雪，犹自显威风。 

　　失主哀伤不已，命具棺椁载回，葬于成都。先主哭曰：“五虎将已亡三人，吾尚不能复仇，深可痛哉！”于是，先主自引御林军直进猇亭，大会诸将，水陆并进。其水路令黄权总兵，陆路先主自领兵进。程畿、马良等谏皆不听。时章武二年二月中旬，先主兵分八路取猇亭。 

　　韩当、周泰听知先主御驾自至，引诸将来迎敌。先主自出，韩当、周泰马上奏曰：“陛下今为蜀主，何自轻耶？万一有损，切勿懊悔！”先主以鞭指而骂曰：“汝等狗辈，伤吾手足，誓不与休，早早来降，免汝等一死。”韩当回顾曰：“汝等敢出冲突蜀兵否？”部将夏狥并周泰弟周平并马而出，皆被关兴、张苞斩之，二将又拍马来战，韩当、周泰二人慌入本阵，先主鞭稍一指，大势人马一齐掩杀，水陆八路同时俱进，各要争功，奋力向前，吴兵大败。 

　　却说甘宁正在船中养病，听知蜀兵大至，急上马时，正遇胡王摩沙柯，生得面红如血，碧眼笑（突）出，黄须倒卷，使一条蒺藜铁棒，手悬弓一张，腰插箭一壶，背后跟随番军，披发跣足，各使一口大刀。甘宁见兵势大，不敢交锋，拍马而走，被摩沙柯一箭射中其颈。宁带箭连夜走到富池口而亡，死时坐于一大树之下，上有群鸦数百只以绕其尸，土人葬之，后吴侯特与立庙。直到于今，富池口有甘兴霸庙，来往客商发（祭）之极灵，感有神鸦送客一程，是神之灵也。后人有诗曰： 

　　巴郡甘兴霸，长江锦幕舟。 

　　关公不敢渡，曹操镇常忧。 

　　劫寨轻骑将，驱兵饮巨瓯。 

　　神鸦今显圣，香火永千秋。 

　　此时先主大获全胜，遂得猇亭，吴兵大溃。先主收兵，诸将上功，只不见关兴，先主急令人四下寻之。 

　　却说关兴杀入吴兵阵中，正见潘璋，乃杀父仇人，如何不报。骤马赶潘璋入山谷中，不知所在，看看天晚，迷踪失路，幸喜有月亮。约有二更，到一庄所。兴下马扣门，有一老丈出迎，兴曰：“我是战将，迷路至此，求一饭充饥。”老丈引入草堂，兴见神堂灯火，起身视之，中间画有关公神像祀之，兴下拜而哭，老丈问其故，兴曰：“此吾父也。”老丈便拜关兴，兴问之，老丈曰：“此间是令尊所管地方，老夫感德不忘，是以画像供奉。老夫每望蜀兵早来复仇，今日将军到此，荆州百姓有福。”遂排酒肉相待。兴却卸鞍喂马毕，约有三更以后，忽有人扣门，老丈出问，乃吴将潘璋来投宿，却引入庄到草堂内，关兴大叫而出，大叫：“逆贼休走！”潘璋回身便走，只见一阵风至，关公现形，自外而入。潘璋大惊，再欲回身，被兴一剑斩之，遂取心肝沥血以祭其父，复得青龙偃月刀。关兴将潘璋【头】拴在马上，便骑潘璋马别老丈而回。庄中自把璋尸化了。关兴行不数里，有潘璋部将马忠引兵来，见兴杀了本主，刀、首现在，便舞刀来迎，关兴认得是仇人，安得不死战？马忠须敌兴不住，手下有三百来军，一齐围将上来，果是寡不敌众，却得张苞引军跟寻到此，马忠见救兵到，慌忙退去，关兴、张苞追赶。行不数里，糜芳、傅士仁引兵到，与马忠相合一处混战，背后凌统又引军到，兴、苞兵少，忙回猇亭，见先主详言其事，先主惊异且喜，重赏关兴。 

　　却说马忠回兵，寻见韩当、周泰，收集败军，各自分投把守。其时中伤者极多，马忠带糜芳、傅士仁于江边屯紥。是夜，糜芳闻军士号泣哀痛之声，芳潜听之，皆曰：“我等皆是荆州关公军，被吕蒙诡计送了我主人，故来投降，今刘皇叔御驾亲征，东吴早晚休矣。所恨的是糜芳、傅士仁两个，我们何不杀了此二贼，去投刘皇叔，功劳不小。”数内一人曰：“不要性急，我等看有空时，便可下手。”糜芳听罢，来对傅士仁曰：“军心已变，我二人性命不久，蜀所恨者是马忠，我二人何不把马忠杀了，将头去献先主，告称我等不得已而降吴，今知御驾亲征，特来请罪。”傅土仁曰：“想皇叔乃仁德之人，见降兵不杀，况兼你是国舅，必然见恕。”二人商议已定，先备下马匹，是夜二更，往帐内刺杀马忠，斩了首级，连夜离营，奔到御营来。伏路军转报先锋，见了冯习，诉说备细，然后来御营见先主。二人将首级献上，哭告曰：“臣等实无反心，因被吕蒙诡计，称关公已亡，赚开城门，不得己降吴。今闻御驾到此，故将害云长之贼马忠杀了，特来请罪。”先主大怒曰：“朕到此多时，不来请罪，今见势危，故来巧言令色而欲全身。朕若赦汝，异日九泉之下，何面目见云长乎？”遂唤关兴来，就交御营设云长灵位，将马忠首级呈献。先主亲自祭奠，哭泣甚切。又令关兴将糜芳、傅士仁之，享祭灵魂。忽张苞哭曰：“伯父仇人尽皆诛灭，吾父被二贼所害，何日得报？”先主抚恤曰：“贤侄勿忧，朕当踏平江南，杀尽吴狗，必当索二人，令贤侄亲以祭汝父，汝父有灵，知我心也。”张苞泣谢。此时先主军威大振，吴地之人心胆皆裂，日夜惊惶。韩当、周泰告急于吴王，具言糜芳、傅士仁杀了马忠归蜀，亦被之。孙权慌聚文武商议，步骘曰：“西蜀所恨者，吕蒙、潘璋、马忠、糜芳、傅士仁，为其聚荆州、害关公也，今数人已亡，独有范强、张达刺杀张飞，今见在吴，何不将此二人并张飞首级送还于蜀，遣使求和，复还荆州，再会亲事，共图灭魏，同分天下，则蜀兵自退矣。”孙权从之，把沉香木为匣，盛贮张飞首级，捉下范强、张达囚于陷车，令程秉为使，赍书投猇亭来见先主，近臣奏知，先主以手加额曰：“此乃天赐二弟之灵也。”即唤张苞设父灵位，先主自己打开匣，见飞头面色不改，先主大哭，亦令张苞将二人之以祭。后人有诗叹曰： 

　　范疆（强）张达是仇人，更有糜芳傅士仁。 

　　天理昭彰还受报，猇亭分刮祭灵神。 

　　马良奏曰：“今仇人尽皆剿灭，可以雪其恨矣。今吴大夫程秉在此，欲让还荆州，又进孙夫人还陛下，永结亲好，共图灭魏以分天下，恭候圣旨。”先主怒曰：“朕与孙权切齿之仇，若准求和，罢兵不战，是负二弟昔日之盟也。吾必先灭吴、后收魏，一统汉室，效光武中兴，庶称朕之所愿也。”言讫，欲斩程秉以绝之，众臣劝免，令秉回吴见孙权奏知此事。权大 

　　●陆逊定计破蜀兵 

　　阚泽进曰：“昔日大事，全仗周郎、鲁肃、吕蒙，今三贤虽丧，还有陆逊屯兵，见在荆州。此人虽是儒生，足有雄才大略，以泽观之，不在周郎之下，前破关公，皆出奇谋。大王若能用之，破蜀必矣。如其失事，臣请先纳其头。”吴王曰：“非德润所言，孤几误大事！”即差人召陆逊。张昭曰：“逊乃一书生耳，非刘备智勇敌也，不可用之。”顾雍曰：“陆逊年幼德薄，恐诸将不服，则生乱矣。用恐误事。”步骘曰：“逊只可以别部下、听使令而已。今托以大事，非其才也。”阚泽曰：“若不用陆伯言，则东吴休矣。臣请以全家性命保之。”吴王曰：“孤素知陆逊乃奇才也，孤当托之。”泽曰：“若不付以重任，其才不能尽展矣。”吴王从之，于是遣使往荆州召陆逊至。拜毕，吴王曰：“今蜀兵侵境，孤欲用卿总督军马破刘备，何如？”逊答曰：“东吴文官武将皆大王故旧之臣，逊年幼不才，安能制乎？”吴王曰：“阚德润以全家性命保卿，孤亦素知卿之才德，今拜卿为都督，卿勿推辞。”逊曰：“倘文武中不服者若何？”吴王取自所佩剑赐之，曰：“如有不遵令者，先斩后奏。”逊曰：“臣受厚恩大爵，今不敢辞，大王来日聚大臣文武以赐之。”阚泽曰：“古之命大将者，必当筑坛会众，以白旄黄钺、印绶兵符，更嘱曰：‘阃之内者，寡人主之，阃之外者，将军主之。’然后名正言顺，事可成矣。大王可遵此礼，选日筑坛，拜逊为大都督，假以节钺，则众皆服矣。”吴王乃命筑坛，三日完备。吴王大会文武，请逊登坛，加为平西招讨东吴大都督，假以节钺，赐之宝剑、印绶，令掌六郡八十一州兼荆楚军马。 

　　逊受命讫，下坛，吴王拨徐盛、丁奉为护军，即日起行。比及陆逊出师，早调集诸州军马水陆并进。先有文书到边，称陆逊为大都督，韩当、周泰各惊讶曰：“主上如何命小书生总兵耶！”及逊到时，众皆不服。逊升帐坐，众将只得参贺。逊曰：“王上命吾为大将，领兵破蜀，军有常刑，汝等各宜遵守，王法无亲，勿令自悔。”众皆默然。周泰曰：“即目王上之侄孙桓困于夷道城中，内无粮草，外无救兵，请都督早设良谋救出，以安主心。吾料此危非都督莫能解之，请便上马。”逊曰：“吾素知孙安东深得士卒之心，必能坚守城池，不必救之，待破了蜀兵，彼自出矣。”众皆暗笑而退。韩当与周泰曰：“此是东吴合休矣，命此懦人为大都督，汝见其所行否？”周泰曰：“我故以言试之耳，果无一计，安能退蜀兵也？” 

　　次日，逊下号令，交各处多置立关防，牢把隘口，不得轻进。诸将但相聚议，无不笑懦也。陆逊只调兵坚守，诸将不服，互相取笑。逊升帐大会诸将，乃下令曰：“吾领承王命，总督诸军，昨令汝等坚守，不遵吾令，何也？”韩当曰：“吾自随破虏将军平定江南，大小历数百战矣，其眼前诸将，或跟讨逆将军，或跟今上，皆披坚执锐、出生入死之士，今王上以公为大都督，令退蜀兵，不早定奇计，分兵拒敌以图成功，公却令众将坚守以待天自杀贼耶？何无谋之甚也！吾等非贪生怕死之人，欲使我等皆随颜顺意，决无是理。”言讫，上下皆曰：“韩将军所言是也，我等情愿决一死战。”陆逊听罢，掣剑在手，指而言曰：“刘备名闻天下，曹操尚自畏惧，今统兵侵界，非容易敌也。汝等诸将并受国恩，当从我令，共破蜀兵以报主可也。何不和气，故违吾令？吾虽一书生，蒙吴王重用，付以大任，吾岂不知，奈刘备势大，难以力敌，须用奇谋乃可取胜，吾令诸处坚守隘口，实吾之计，非汝等所知也。今日告明其事，如再违令要战，必以此剑先斩后奏。”众将大惧而退，各守其令。 

　　都说先主自猇亭摆军直至川口，连接七百余里，前后四十余屯，夜则明火照天，昼则旌旗蔽日。细作探知：“东吴用陆逊为将，领大都督，总制军马，各守险要不出。近臣奏知先主，先主问：“陆逊何人也？”马良奏曰：“江东儒生，年幼多才，昔取荆州皆此人之谋也。”先主闻知，怒曰：“孺子设谋，害吾二弟，速令前队进兵讨之。”马良曰：“陆逊之才，不在周郎之下，不可轻敌！”先主曰：“吾用兵一生，岂不如一黄口孺子！卿勿多言。”遂自引兵攻打诸处关隘。韩当见先主自引兵来，使人报与陆逊。逊恐韩当妄自出敌，便自飞马到关口。韩当在关上山坡驻马，望蜀兵漫山塞野而来，隐隐见军中黄罗伞盖下，见是先主，奋欲下山击之。忽陆逊走马而至，韩当指曰：“今刘备在军中，吾欲击之。”逊曰：“不可，刘备举兵下东吴，连胜十余阵，其气正盛，且宜乘高守险，不可轻出。若轻出敌，倘有不利，损我大势，非小故也。今自奖励士卒，广布守御之策，观彼动静。今彼兵马驰于平原旷野之间，正得其志，彼若来战，当屯于山林木石之间，此时吾当用其计也。将军可息风火之性，回军勿敌！”韩当口虽应允，心实不服。 

　　先主使前队搦战叫骂，陆逊令军塞耳勿听，偏令诸将坚守勿战。先主见吴兵不出，在御营心焦，马良谏曰：“陆逊须（虽）是书生，见识深远，今自春至夏不出相持，必待吾军之动静，陛下宜思虑之。”先主曰：“彼有何谋？但怯敌耳！前者数败于我，今安敢出？”时章武二年夏六月，连晴不雨，军皆畏热，思欲阴凉处屯紥。先锋冯习来奏曰：“即日天道炎热，军营都在赤日之中，更且取水遥远，深为不便。”先主命各处营移屯于山林树木阴密之处。马良曰：“倘一移营，吴兵骤至，将如之何？”先主曰：“朕令吴班领万余弱兵，去近吴寨，于平地屯紥，亲选八千精骑，伏于山谷，如陆逊知朕移营，必出兵冲突，今吴班诈败而走，逊若追之，朕引兵从山谷中出，逊若回兵，我兵皆合，可擒此孺子，江东可一鼓而下矣。”群臣皆贺曰：“陛下神机妙算，岂陆逊所能谅也！”马良日：“近闻诸葛丞相在东川点看各处关隘，以防魏兵入寇，陛下何不将各处军营屯移之所画成图本问于丞相，可乎？”先主曰：“朕素知兵法，何必问焉！”马良曰：“临事而惧，好谋而成，圣人之言也。陛下不可轻忽。”静轩诗曰： 

　　符坚恃众曾亡晋，昭烈移兵见败吴。 

　　今古兴衰皆有数，元戎宁不读兵书？ 

　　先主曰：“卿可于诸处观看屯紥之所，画成图本，自往东川问于丞相，如有不便，可速来奏知。”马良领命而去。 

　　●刘先主夜走白帝城 

　　先主令移营避暑，众军无不欢喜。东吴细作探知，径来报韩当等知。韩当来禀陆逊曰：“今蜀兵四十余屯，皆移山林。都督可去出兵，乘虚击之。”陆逊闻言亦喜，自引军先来观其动静，见平地一屯不及万人，皆老弱之兵，大竖先锋吴班旗号，周泰曰：“吾观此蜀兵犹如儿戏，请与韩当分兵两路击之，不胜愿斩。”陆逊观看良久，以鞭指曰：“隐隐山谷中杀气冲天，其下必有伏兵，理于平地绝吾之兵。诸公切不可出，过三日之外，此谷中兵必然出矣，方可行兵。”周泰等皆以陆逊为懦，各各且去守隘。 

　　次日，吴班直引军至关前搦战，军士或坐或睡或骂或不骂，多有解甲放马闲行，各皆出身露体，辱之太甚。徐盛、丁奉二将请曰：“蜀兵辱吾等太甚，某等愿击之。”逊笑曰：“汝等止凭血气之勇，岂知孙、吴之兵法耶？后日汝等必见诈也。”徐盛曰：“三日移营端正，不出矣。”逊曰：“吾正欲彼移营。”诸将皆笑。数日后，陆逊聚众将于关上观之，见吴班退去，逊指曰：“杀气起矣，刘备必从山谷中出。”须臾，果见八千兵出，尽皆金装环带，簇拥先主过关而去。吴兵观之，尽皆胆寒。逊曰：“吾之不使汝等出关攻击，正为此兵也。今伏兵已出，吾数日内必破之。”诸将曰：“攻刘备在当初，今直入吾方屯集，诸营深根固蒂，攻之必无利矣。”逊曰：“诸公不知兵法，刘备枭雄，思虑极多，其兵始集，法度精严，未可平也。今已七八月，兵困意懒，求战不得，计不复生，吾却攻之，必然破矣。”诸将方始叹服。后人有诗为证： 

　　主将谈兵按六韬，安排香饵钓鲸鳌。 

　　三分自是多豪杰，又显江南陆逊高。 

　　陆逊筹策已定，乃遣人进表，奏于吴王。其表曰：窃以要害之地，乃国家之关防也。虽为易得，亦复易失，若一失之，非徒损一郡之地，则荆州可忧矣。逊今日争之，必令事谐。刘备干冒天常，不居窟穴而自送死。臣虽不才，承奉天威，以顺攻逆，破敌在即。请论备前后行军多败，文武不足为忧。臣窃疑水陆俱进，今弃船就步，处处结营，察其布置，必无良策。伏愿至尊高枕无忧，指日可报胜捷也。 

　　吴王看毕，喜曰：“江东复有此异人，孤何忧哉！”诸将皆上书，尽言其懦，孤独不信，以此言之，真妙论也。”于是大起吴兵，前进听调。 

　　却说先主在猇亭尽驱水军，顺流而去，于沿江屯紥水寨，深入吴境。黄权谏曰：“水军沿江而进则容易，退则恐难，臣请先驱以当其寇，陛下宜在后阵，此则万无一失。”先主曰：“吴贼既已落胆，朕当驱兵大进。若迁延日久，何日成功？”权等再三苦谏，先主不从。遂乃分兵马两路，令黄权总督兵于大江北岸，恐有侵上之意。 

　　有人报入许都，近臣奏知魏主，言：“蜀兵树栅连营，横占七百余里营寨，分四十余屯，皆倚山倚林下寨。令黄权督兵在江北岸，每日出哨百里，不知何意。”魏主仰天大笑曰：“刘备死限至矣。”群臣请问其故，魏主曰：“刘备不知兵法，岂有七百里营寨而可拒敌乎？包原险阻而屯军者，此兵家之大患，刘备必遭陆逊之手。”群臣犹未信，请拨兵以备之。魏王曰：“陆逊若胜，尽率吴地之兵去取西川，吴兵远去，国中空虚，朕托以兵助战，令三路—齐动兵，吴国唾手可取矣。”群臣皆称神妙之算。魏主下诏：“令曹仁督一军出濡须，曹休领一军出陆口，曹真督一军取南郡。三路兵马会合日期。暗袭东吴，朕随后自来策应。”调遣已定。 

　　却说马良到东川见孔明，将移营图本呈上，具言前事，孔明看罢拍案叫苦，问：“谁叫主上移营屯寨，此人可斩！”马良曰：“此皆主上自为之，非他人之谋也。”孔明曰：“包原险阻，兵法所忌，结此营寨，倘一举火，何以解之？岂有连营七百余里而可拒敌乎？祸不远矣。陆逊拒守不出者，正为此也。汝可速去谏天子，改屯诸营，不可如此！若寨遥远，则难以救应。”马良曰：“倘吴兵远追，如之奈何？”孔明曰：“东吴亦恐魏兵乘虚而袭之，必不远追，成都无虑矣。主公若有失，可投白帝城避之，吾入川时已埋伏十万大军在夔州府东南渔复浦之地，逊若来时，吾必擒之。”马良大惊曰：“良于渔复浦往还数次，未见一卒，丞相何诈也？”孔明曰：“后日自见，汝可速回。”马良求孔明表章：星夜还军前来，孔明亦回成都，令军救应。 

　　却说陆逊见蜀兵懈怠，不复提备，乃升帐聚将校听令，逊三（曰）：“吾自受命以来，未尝出战，今观蜀兵如此，足见其动静也。今欲先取江南第一营，谁敢去取？”韩当、周泰、徐盛、凌统齐出，皆言愿往。陆逊尽皆喝令不用，独唤阶下小将淳于丹听令，逊曰：“与汝五千人马，去攻江南第一屯，乃是蜀将傅彤所守，今晚便要成功，吾自提兵救应。”淳于丹领军去了。又令徐盛、丁奉各引三千军马屯于寨外五里，若淳于丹败回，有兵赶来，当以救之，却不可赶去。二将领令去了。 

　　却说淳于丹引军，黄昏进发，到蜀寨时三更以后，鼓噪而入。蜀寨内傅彤引军突出，淳于丹敌不住，拨回马走，却被蜀将赵融截杀，丹夺路走出，折军大半。正走间，山后蛮王摩沙柯拦住去路，淳于丹死战得脱，背后傅彤、赵云（融）、蛮兵三路赶来，却得徐盛、丁奉杀退蜀兵，救了淳于丹。丹中伤回见陆逊请罪，逊曰：“非汝之过，吾故令汝行军，试敌人之虚实也。吾已知破敌之法。”徐盛曰：“蜀兵势大，何计破之？”逊曰：“此计但瞒不过诸葛亮，今天幸此人不在军中，使吾成大功也。”于是大会诸将听令：令朱然水路进兵，来日午复（后），东南风大作，用船载茅草，依计而行。又令韩当引军攻江北岸，周泰领军攻江南，每人各带茅草一束，内藏硫黄焰硝，各带火种草把，挑于枪刀之上，但到蜀营，顺风举火。蜀兵四十营，只烧二十营，每烧一屯间一屯，则彼兵自乱矣。乘乱之时，以兵击之。各带粮草，不许退兵，连更晓夜，直捉获刘备方止。诸将得令，皆依计而行。 

　　却说先主在御营中寻思破吴之计，忽见帐前中军旌旗无风自倒。程畿曰：“此何兆也？莫非吴兵今夜来劫寨？”先主曰：“将已杀尽，安敢再来？”畿曰：“莫非陆逊以试敌耳。”先主未信。忽报到，曰：“山上远见吴兵已出，沿山向东去了。”先主曰：“此是疑兵，众皆休动。”令关兴、张苞各引军马五路去巡哨。到黄香（昏），左侧东风骤起。关兴回报：“江北岸寨中火起。”先主交探视。张苞也来回报：“江南寨中火起。”先主便令关兴亲往江北岸、张苞亲往江南，看其虚实：“如吴兵到，可急回报。”二将去了。 

　　初更，左侧御营左屯火起，先主便叫去救左营，忽右边寨中火又起，风急火猛，林木皆着，喊声动地。西屯军马齐奔御营，自相践踏，死者无数。吴兵四面杀到，正不知多少人马。先主急上马引军奔走。冯习营中，火光连天而起，江南江北照耀如同白日。冯习引数骑奔走，去救张南去了。徐盛引军来赶先主，先主望西奔走，前面丁奉截住，后面徐盛赶来，两军夹攻，四下无路。先主〖王〗慌，却得张苞引军杀人，救先主出营，正遇傅彤，合兵一处，护先主引军上马鞍山。时山后喊声大起，陆逊引大军到，周围把马鞍山围定。先主交傅彤、张苞死拒其山。先主遥望四野火起不息，重叠死尸，塞江而下。 

　　围至次日，吴兵越厚，四面放火烧起，军皆乱窜。忽见火光中，关兴冒火引数十骑杀上山来，奏曰：“四下火光逼近，不可久停。请陛下走白帝城，却再区处。”先主曰：“谁可断后？”傅彤曰：“臣愿舍死以当之。” 

　　是日黄昏，先主令张苞在后，关兴在前，各冒烟突火下马鞍山，令傅彤断后。吴兵见先主走下，各要争功，突火杀进。先主令随行军士尽脱衣甲，叠于山路而焚之，以止后军。正走间，江中朱然引军从江岸上来，截住先主去路。先主曰：“吾死于此地矣。”关兴、张苞前来冲突，皆被乱箭射回。二将各带重伤，厮杀不得。背后喊声又起，陆逊转从山路杀出，先主正在危急，却得赵云杀入，救先主而去。 

　　●八阵图石伏陆逊 

　　此时赵云在川中江州，听知吴蜀交兵，故引兵来，不想于此救驾，杀散朱然军马，保护先主走白帝城。先主曰：“朕今走□（脱），诸□□（将如）何？”云曰：“敌人在后，不可少迟，陛下且入白帝城，臣却领兵救之。”时先主手下止有□□（百余）人入白帝城。后人有诗赞曰： 

　　陆逊运良筹，能分吴国忧。挥毫关将堕，焚铠蜀王羞。 

　　功业昭千载，声名播九州。至今巫峡地，草木尚含愁。又赞陆逊当日之功，诗曰： 

　　持兵举火破连营，玄德穷奔白帝城。 

　　一旦威名惊魏蜀，东吴从此振英雄。 

　　时傅彤断后，被吴兵八面围住，丁奉大叫曰：“川将死者无数，降者极多，汝主已□（被）捉解去了，何不早降？”傅彤叱曰：“吾乃大将，肯降吴狗耶？”言讫，战气□（怒）生，众军齐上，傅彤乃战死于吴兵阵中。有诗赞傅彤曰： 

　　夷荆吴蜀相交战，陆逊施谋纵火焚。 

　　至死犹然骂吴狗，傅彤真乃汉将军。 

　　时祭酒□（程）畿单马到江边督水军赴敌，忽吴兵骤至，水军四散。有部将叫曰：“□（吴）兵在后，可急走之。”程畿曰：“吾从主上出军，未曾逢敌而走。”掣剑来迎，被吴兵围住，畿走□（无）路，自刎而亡。有诗赞曰： 

　　江阳刚烈，佐辅明君。 

　　兵合遇寇，不屈其身。 

　　单夫只后，捐命为君。 

　　张南围夷道城，闻各营已失，即引兵来救。孙桓却就城中杀出，四下围住。力战不能脱，死于军中。冯习来救张南不得，亦被围住，不能得脱，俱亡。后人有诗赞冯习、张南，诗曰： 

　　休元经寇，损时致害。 

　　文进奋身，因此颠沛。 

　　患在一人，至于斯文。 

　　时胡王□（摩）沙柯奔走，正逢周泰，战不数合，被泰斩之。蜀将杜路、刘宁尽皆降吴。蜀兵一应粮草器械，尺寸不留，多有降者。赵云恐车驾有失，引军□（保）先主往白帝城。 

　　却说陆逊大获全胜，引得胜之兵直望西路追赶，前望夔关不远，地名渔复浦。陆逊在马上观看，见前面沿江傍山一□（阵）杀气腾起。逊勒马不赶，言曰：“三军不可轻进，前面必有伏兵。”随即□军退数里，于地势空阔处摆开，以备战敌。使哨马前去哨探，回□（曰）：“无军”。陆逊不信，下马登高观望，杀气从地而起。又使人去观望，回报□（山）边只有乱石七八十堆垒着，并无军马。陆逊大疑，令寻土人来问，须臾寻到数人。逊问：“乱石作堆何故？”土人告曰：“此石乃诸葛丞相入川之时，到此处驱兵□（取）石垒成阵势于沙滩之上，常常有气从内而起。”逊听罢，上马引数骑来看乱石，乃勒马于山坡上，下视之，四面八方皆有门户。逊不识，乃笑曰：“此惑军之术耳，有何异哉？”遂引从骑下山坡，直入石阵中。观看良久，部将曰：“日将坠西，请都督早回。”陆逊却要出阵，忽然怪风大作，飞砂走石，四方八路皆无出处，但见怪石嵯峨似剑，重叠如墙，江涛汹涌，却似战鼓之声。逊大怒曰：“吾中诸葛之计也。”正无奈何，忽一老人立于马前笑曰：“将军欲出此阵乎？”逊曰：“望老丈引□（出）之。”老丈策杖齐行，引出石阵，并无阻碍。来至山坡，逊问老人姓名，老人曰：“吾乃黄承彦也。吾女婿诸葛孔明入川之时，于此排下石阵，名‘八阵图’，反复八门，按遁甲休、生、伤、杜、景、死、惊、开，每日时变化无穷，可比十万精兵也。去时分付老夫，久后东吴一员大将迷于阵中，汝可指而出之。老夫隐居于此多时也，适来在山石岩上看见将军从死门而入，料想不识此阵，必然迷也。老夫特来以生门引出之。”逊曰：“还可学否？”彦曰：“变化无穷，不可学也。”逊下马谢黄承彦而回。史官有诗赞日： 

　　孔明施妙用，布阵向沙堤。 

　　已诈桓温识，先交陆逊迷。 

　　江声喧鼓角，山景吐云霓。 

　　庙貌今犹在，应须不用疑。 

　　后来，宋贤臣晁尧臣为成都制置，因赋八阵图诗云： 

　　怪石成堆敌万军，孔明布阵在江滨。 

　　四头八尾分形势，三略六韬惊鬼神。 

　　天地风云生变化，乌蛇龙虎按经纶。 

　　历观自古英雄者，妙算如公有几人？ 

　　总□（论）如杜工部有二十字极妙： 

　　功盖三分国，名成八阵图。 

　　江流石不转，遗恨却吞吴。 

　　陆逊叹曰：“诸葛孔明真卧龙也。”于是下令便交班师还吴。左右曰：“刘备兵败势危，困守孤城，正好乘势而擒之，今见石阵而退兵，何也？”逊曰：“吾非惧石阵而退兵，曹丕为人与父奸雄无异，明知吾胜，料必追袭。倘入西川，急退不及，彼必乘虚来袭我根本，用何人可当之？”于是退军。未□（及）三日，飞报：曹仁出濡须、曹休出陆口，曹真出南郡，三路军兵有□□□□□（数十万，星夜）至近（境）。逊曰：“不出吾之所料。”诸将拜服曰：“真神机妙算。” 

　　●白帝城先主托孤 

　　章武二年夏六月，先主被陆逊所败，仅得脱命。到白帝城，赵云统兵拒守。忽马良至，见兵已败，即将孔明之言奏知先主。先主叹曰：“若早听军师之言，不致有今日之败。朕有何颜再回成都以见群臣！”就将白帝城为永乐宫，又听知冯习、张南、傅彤、程畿、摩沙柯等皆没于军中，伤感不已。忽近臣奏：“黄权引兵投魏，可拘家属问罪。”先主叹曰：“黄权被吴军隔断在江北岸，欲归无路，不得已而降魏，是朕负于权，非负朕也，何必问罪于家属？”仍给俸禄以养黄权妻子。 

　　却说黄权引兵投魏，诸将引见曹丕，丕问曰：“卿今降朕，欲追慕陈、韩也？”权泣曰：“臣受先主之恩，殊遇甚厚，命臣督兵江北，被陆逊绝断归路，降吴不可，还蜀无路，却投降于陛下。败兵之将，免死为幸，安敢追慕古人？”丕大喜，遂封黄权为镇南将军。权辞不受，有人自蜀中来，说先主将权家属皆诛戮，权答曰：“臣与先主真诚相信，足知臣之本心，必不肯杀臣之家小也。”丕亦然之。静轩先生有诗叹曰： 

　　降吴不可却降曹，忠主安能事两朝？ 

　　堪笑黄权为叛逆，紫阳书笔不轻饶。 

　　曹丕问贾诩曰：“朕欲一统天下，先取吴乎？先取蜀乎？”诩曰：“刘备有雄才，更兼孔明善治其国。孙权知虚实，陆逊见屯于险要，皆难卒谋。以臣观之，诸将中皆非刘备、孙权之对手，虽陛下天威临之，亦未见万全之胜也。只可以待二国之变，乘势图之可也。”丕曰：“朕已令兵三路伐吴，安有不胜之理？”刘晔谏曰：“近日陆逊新破蜀兵七十万，上下齐心，又有长江之险，不可伐之。”丕曰：“卿前者劝朕伐吴，今又阻之，何也？”晔曰：“时有不同，昔吴屡败于蜀，其士顿挫，正可击之。今全胜于蜀，锐气正加，何可伐之？”丕曰：“朕意已决，再勿复言。”遂令引兵与三路接应。 

　　东吴知曹兵三路而出，乃令吕范引兵拒曹休，诸葛瑾引兵到南郡敌曹真，朱桓引兵敌曹仁。桓听知曹仁兵来取羡溪，桓拨兵去把守。羡溪止有五十人守城。忽报曹仁令大将王双、常雕引兵五万奔濡须城来，众军皆有惧色，朱桓按剑叱曰：“两军胜负在将之谋，不在兵之寡，吾观曹兵千里而来，吾与汝等坐占高城，南临大江，北背山险，以逸待劳，此乃百战百胜也。虽曹丕自来，吾何惧哉！”遂传令交军偃旗息鼓，只做无人守把之状。 

　　却说曹将常雕引兵到濡须，忽城上一声炮响，旌旗齐竖，朱桓飞马而出，与雕战不三合，斩了常雕，魏兵败走。曹仁兵到，被吴兵从羡溪杀出，曹仁大败，回见曹丕，丕正惊闷。又报曹真、夏侯尚围南郡，被陆逊内外夹攻，大败而回。曹休领兵亦被吕范杀败。丕见三路兵败，叹曰：“朕不听贾诩、刘晔之言，果有此败。”遂令军回。 

　　先主自败兵，于永乐宫染病不起，欲回成都，羞见群臣，病渐加重，又哭二弟，两目微昏，厌见侍从，是夜叱退左右，独卧于龙塌之上，忽梦见云长、翼德侍立，先主曰：“二弟尚在？”云长曰：“臣非阳人，乃阴魂也。盖为平生忠义，上帝赦令为神，陛下不久与吾相见。”先主大哭，忽然惊觉，即命从人听更，正当三鼓。先主叹曰：“朕不久于尘世矣。”差使往成都，召成都李严等来见朕，托以后事。”孔明等闻诏，即以太子刘禅守成都，遂与先主次子鲁王刘永、梁王刘理来见先主。拜于龙榻之下，先主命二子将孔明扶起，乃谓孔明等曰：“朕自得卿，成其大业，愧朕才浅，不纳卿言，以取其祸，羞见卿等。今朕病危，召卿托以后事。”言讫，流泪满面。孔明泣曰：“陛下善保龙体，以副天下之望。”先主时见马良之弟马谡在前，即令谡退，遂与孔明曰：“丞相观马谡之才何如？”孔子（明）曰：“此人亦当世英杰。”先主曰：“不然，朕观其人，言过其实，不可大用。丞相可深察之。”又唤诸臣等入，即写遗诏递与孔明，叹曰：“朕本欲与卿等同灭曹贼，共扶汉室，不幸中途而别，烦丞相将遗诏付与刘禅，勿以为常言，凡事宜教之。”孔明等泣拜曰：“愿陛下善保龙体，臣等当尽忠以报陛下三顾之恩。”先主请起孔明，一手掩泪，一手执其臂曰：“君才胜曹丕十倍，必能安国家，终定大事。若嗣子可辅则辅之，如其不才，君可自为成都之主。”孔明听罢，泣拜曰：“臣安敢不竭股肱之力，效忠贞之节，继之以死。”满面流血哭之，悲切不已。先主令孔明坐于榻上，令二子刘永、刘理近前，嘱曰：“朕亡之后，汝二子当以父礼事丞相，稍有怠慢，天地共诛汝等不孝之罪。今吾儿就榻前拜丞相为父。”二王拜毕，孔明曰：“臣以肝脑涂地，安能报陛下知遇大恩！”先主又谓李严等曰：“朕已托孤与丞相，令嗣子以父事之，汝诸大臣不可负朕。”严等泣谢。又嘱赵云曰：“朕与卿于患难相从到今，不想中途而别。卿可念朕之故交，早晚扶持幼子，勿负朕言！”子龙泣拜于地。先主嘱毕而崩，年六十三岁。诗曰： 

　　涿郡生英杰，飘然迥出群。 

　　仁慈安万姓，情义动三军。 

　　创业心尤重，求贤礼至勤。 

　　唐虞堪比并，大度圣明君。徐雪庭诗赞孔明曰： 

　　大厦将颠一木扶，非公谁可托遗孤？ 

　　奇才真与伊周并，洪量能超管乐谟。 

　　十倍曹丕人罕及，七擒孟获世应无。 

　　天心故把英雄没，未得中原命已殂。后人过白帝城，有诗叹曰： 

　　三顾情勤两意投，托孤真继昔成周。 

　　至今白帝城边过，一度思君一泪流。 

　　先主既崩，百官哀痛，孔明奉梓宫还成都。太子刘禅出廓接人，安于正殿，将遗诏当殿开读已毕，孔明立刘禅即皇帝位，改建兴元年。刘禅年一十七岁，封孔明为武乡侯，葬先主于惠陵，谥曰昭烈皇帝。皇后吴氏为皇太后，入养老宫。追谥甘夫人为昭烈皇后。大赦天下。 

　　●曹丕五路下西川 

　　曹丕闻知先主已死，大喜曰：“刘备已亡，朕无忧矣。乘国中无主，起兵伐之。”贾诩谏曰：“刘备虽死，必托孤于诸葛亮，亮必倾心以扶幼主，陛下不可伐之。”尚书司马懿曰：“不因此时进兵，更待何时？”丕问懿曰：“朕欲取西川，当用何策？”懿曰：“必须起五路大军，内外夹攻，令孔明首尾不能相救，方可成功。可修书一封，差使往辽东，见国主柯比，将金帛以赂其心，令起番兵十万，从旱路取西平关，此一路也；再修书赍官诰直入南蛮王孟获，令起蛮兵十万攻益州、永昌、牂、越隽四郡，兵出西川之南，此二路也；又差使入吴，分说前事，许以割地求和，令孙权起兵十万，出两川峡口，径取涪城，此三路也；又令孟达起上庸兵十万，西攻汉中，此四路也；令大将军曹真为都督，提兵十万出阳平关，取西川，此是五路。共兵五十万，分五路并进，孔明虽有吕望之才，安能当之？”丕大喜，即差使四员，去约四处起兵，令曹真为都督，领兵起行。此时，张辽等一班旧将皆封列侯，俱在各处镇守。 

　　却说后主即位以来，旧臣俱升一级，朝廷选法、钱粮、词讼等事皆从孔明裁处。后主未立皇后，孔明与群臣议立张飞长女为后，后主纳之。 

　　建兴元年八月，近臣奏曹丕调兵五路来取西川。先报知丞相，数日不出视事。后主听罢大惊，差使宣孔明入朝。使命回奏：“丞相染病不出。”后主差侍郎董允、杜琼去□□□□（相府告知）此事。二人径到府前，皆不得入。杜琼曰：“先帝托孤于丞相，今幼主初登宝位，闻□□□□□□□□□（曹丕五路兵犯境，丞）相何故不出？”左右出曰：“丞相病稍可，明日出都堂议事。”董、杜二人叹声而回。 

　　次日，众官又来相府伺候，至晚又不见出。各出怨言而回。杜琼早朝，请后主自往丞相府问计，后主年幼，恐丞相见怪，引群臣启奏吴太后，太后听知，慌曰：“丞相何故如此？有负先帝托孤之重，吾当白往。”董允奏曰：“娘娘未可行动，臣料丞相必有高见，待主上先往，如其不然，请娘娘于太庙中宣丞相问之未迟。”太后依奏，命后主亲往相府去。守门吏见驾，慌拜于地。后主问曰：“丞相在何处？”门吏奏曰：“丞相钧旨，令百官勿得辄入。”后主下车步行到第三重门，见孔明依竹杖在小池边观鱼。后主在后立久，言曰：“丞相安否？”孔明见后主，慌弃竹杖，伏地奏曰：“臣该万死。”后主亦答礼曰：“今五路兵犯界甚急，丞相知否？”孔明扶后主入内室坐定，孔明奏曰：“五路兵至，臣安得不知？臣非观鱼，有所思也。羌胡兵柯比与南蛮孟获、反将孟达、曹真四路兵，臣皆退了，止有东吴兵，臣亦有计，但未得一能言之人为使，故熟思之，陛下何必忧也？”后主曰：“相父何神异也？愿闻退兵之策。”孔明曰：“先帝以陛下付托与臣，臣安敢旦夕怠慢？成都百官皆不晓兵法之妙、鬼神不测之机，岂敢泄露？老臣先知西番国王柯比兵犯西平关，臣料马超本西平人，素得羌胡心，羌胡以超为神威将军，臣先令人持飞檄，令马超紧守西平关，伏奇兵于四路，羌胡兵顺则以金帛礼物进之，逆则以兵拒之，此一路不足忧也。次有孟获兵犯四郡，臣以飞檄令魏延领兵设为疑兵之计，蛮兵不识地利，惟凭勇力，其心多疑不进，此二路不足忧也。又知孟达兵人汉中，达颇知诗书之义，与李严曾结生死之交，当时，臣回成都，留李严守永安宫，臣作一书，只做李严亲笔，送与孟达，达若见了，心中主见不定，必然推病以慢军心，此三路不足忧也。曹真兵犯阳平关，此地险峻，臣已调赵云守把不出，曹兵不久自退，此四路不足忧也。臣尚恐不能保全，再密调关兴、张苞各领兵三万为左右救应，屯兵于中路，随处紧要，便当救之。因此兵机，并不经由庙堂，故无人知消息。只有东吴见四路兵胜，川中危急，则来攻之，若四处不齐，安能动兵？臣料孙权想曹丕三次之怨，岂肯从其言？须得一舌辩之士，径往东吴，以利害说之。若得东吴和合，四路之兵自瓦解矣。今未得说吴之人，臣故思之，何劳陛下降临？”后主曰：“太后亦欲来见相父，今朕闻相父之言，如梦始觉，复何忧哉！”孔明请后主共饮数杯，送后主出府。众官皆立于门外，见后主面有喜色。后主辞别孔明，与群臣回朝，众皆不知其意，只有兵部尚书邓芝仰面而叹。孔明只留邓芝到书院，孔明问曰：“今蜀、魏、吴鼎分三国，吾蜀主乃大汉也，吾欲讨伐二国，一统中兴，当先伐何国？”邓芝曰：“以愚意论之，魏虽汉贼，其计甚大，急难动摇，当徐徐讨之。今主上初登宝位，民心未安，只可与东吴连和，一洗先君旧恨，结为唇齿之邦，此乃长久之计，未知丞相尊意若何？”孔明喜曰：“吾思久矣，未得其人，今日方得，不辱君命，可为使矣。以此观之，非汝为使，余皆不可。”邓芝曰：“某才疏智浅，有负丞相所望。”次日，孔明奏后主命邓芝为使往东吴。 

　　●难张温秦宓论天 

　　自陆逊退吴兵之后，吴侯拜逊为辅国将军、江陵候，领荆州牧。自此，军权皆归陆逊。 

　　张昭、顾雍奏吴王令改元，权从之，遂改黄武元年。是年曹丕欲起兵击蜀，遣使至江东陈说：“蜀前者使人求救魏主，一时不明，故发兵应之，今已大悔，欲起四路兵收川，令汝接应。若得蜀土，各分一半。”权问张昭，昭曰：“陆逊极有高见，可召问之。”权即召陆逊至商议，逊曰：“曹丕坐镇中原，急不可图，今君不从，必为仇矣。臣料魏、吴皆无孔明之谋，今乃勉强应从，整军预备，只探四路兵胜，川中危急，主上发兵先取成都，深为上策。如四路兵败，别作良图。”权从之，乃对使者曰：“军需未办，容择日起兵。”使者辞去，权令人探得西番兵出西平关，见了马超，不战自退。孟获兵攻四郡，被魏延用疑兵计自回。孟达兵至半路，因病不进。曹真兵出阳平关，被赵子龙把守各处，不能取胜。孙权听罢，与文武曰：“陆伯言真神算也，孤若动兵，又结仇于西蜀矣。” 

　　忽报西蜀令邓芝为使入吴。张昭曰：“此又是诸葛亮退兵之计。故令邓芝来为说客。先于殿前立一大鼎，贮油二百斤，下用炭烧，待其油沸，令勇士各执刀斧，官门直摆至殿上，却令邓芝入见，休等他开言，便责以郦生说齐故事，效此例以烹之，看芝如何对答。”权依计而行，却召邓芝入见。 

　　芝到宫门，见其排列勇士，以目视之。芝但微笑。近臣引至帘前，芝长揖不拜。权喝曰：“汝不自料，欲掉三寸之舌，效郦生来说齐也？汝便是随、何再出，陆、贾重生，亦不能动孤万分之一也。汝见殿前油鼎沸否？”芝笑曰：“人皆言东吴多贤，谁想惧一邓芝，何也？”权曰：“何惧汝一匹夫也？”芝曰：“既不惧吾，何愁来说汝等也？”权曰：“汝欲代诸葛作说客，说孤绝魏向蜀乎？”芝曰：“吾乃西蜀一儒生，特为吴国利害而来，何故陈兵设鼎以拒一使？何其局量之不能容人也。”权被邓芝一说，叱退武士，请上殿赐坐，问曰：“吴魏之利害若何？吴蜀之便益若何？”邓芝曰：“大王欲与魏和、欲与蜀和？”权曰：“孤正欲与蜀和，诚恐蜀主年幼，不能终始，被魏所欺耳。”芝曰：“大王盖世之英雄，诸葛亮一时之俊杰。蜀有山川之险，吴有长江之固，若二国连和，结为唇齿，进则可以兼并天下，退则可以鼎足而立。今大王若委质称臣于魏，魏必望其朝觐，求太子以为内侍，若不从时，则奉诏来伐，蜀亦顺流而进取。如此，则江南之地不复为大王有也。愿大王细思之，臣将就死于大王之前，以绝说客之名也。”言讫，撩衣下殿，望油锅便跳。权急起止之，请入后殿，以上宾之礼待之。权曰：“先生之言正合孤意，孤欲与蜀主连和，先生肯主之否？”芝曰：“今早欲烹小臣，亦大王也，今又欲使小臣，亦大王也，大王尚自狐疑未定，安敢取信于天下乎？”权曰：“孤心不明，愿先生赐教，”乃留邓芝数日，问于群臣曰：“孤掌江南八十一州，不如西蜀偏僻之处而有邓芝不辱君命，吴无一人入蜀以达孤意？”众皆默然。时有中郎张温奏曰：“臣须不才，愿以片言人蜀求结盟好。”权曰：“恐卿入蜀见孔明，不能通孤微意。”温曰：“孔明当世人杰，圣人云‘舜何人也？予何人也？’臣何畏彼哉！尧舜尚犹可效，何况今人乎？”权大喜，令张温同邓芝入川来见孔明。 

　　孔明白邓芝去，来奏后主曰：“邓芝去久，必成事矣。吴地多贤，必有人来答礼。陛下当以礼貌敬之，令彼回吴，通结盟好。吴若通和，魏必不敢加兵于蜀。吴、蜀宁静，臣当率兵征南削平蛮夷，然后图魏。魏灭则东吴亦不能存，则可复汉室之大统。”后主曰：“全仗相父。” 

　　忽报东吴使张温与邓芝入川，后主命邓芝引张温入见。后主以礼敬之，赐张温坐于殿左，设御宴待之。宴罢，命百官送归馆舍。次日，孔明设宴款待张温，温自以为川中无我对手，愈加放肆。孔明亦甚敬重。酒至半酣，孔明曰：“先君在日，与吴王不睦。今主上年幼，深慕吴王，不能见面，望大夫回国善言回奏，吴、蜀永远结好，同力破魏，作万年之计。”温见孔明，谈笑甚有傲慢之意。次曰，后主赐金帛与张温，孔明同百官与张温饯行，设宴于城南邮亭。孔明殷勤劝酒，正饮宴间，忽一人乘醉而人，长揖就坐。张温便有怒色，乃问孔明曰：“此何人也？”孔明曰：“此益州学士秦宓也。”温笑曰：“名为学士，未知胸中曾学否？”宓曰：“蜀中三尺小童，尚皆就学，何况我乎？”温曰：“且说汝所学何事？”宓曰：“上至天文，下至地理，三教九流，诸子百家，无所不通。古今兴废，圣贤经传，无所不览。公问所学，何相藐乎？”温曰：“汝出大言，且问汝天文之事。天有头乎？”宓答曰：“有头。”温曰：“在何方？”宓曰：“在西方。诗曰：‘乃眷西顾’，以此推之，头在西方也。”温又问：“天有耳乎？”宓曰：“天处高而听卑。诗曰：‘鹤鸣九皋，声闻于天’，无耳安能听乎？”温又问：“天有足乎？”宓曰：“有足。‘天步艰难’，无足何能步乎？”温又问：“天有姓乎？”宓曰：“姓刘。”温曰：“何以知之？”宓曰：“天子姓刘，是以知之。”温曰：“天生于东。”宓曰：“虽生于东，日没于西”。此时秦宓语音清朗，对答如流。宓问曰：“先生乃东吴名士，既以天之一事下问，必能明天文之理。昔混沌既分，阴阳剖判，轻清者上浮而为天，重浊者下凝而为地。至共工氏战败，头触不周山，天柱折，地维缺，天倾西北，地陷东南。天既轻清而上浮，又何倾其西北？轻清之外，还是何物？愿先生教之。”张温似醉如痴，无言可答：“不意蜀中多出豪杰，使仆顿开茅塞”。孔明见张温羞惭，忙以言解之日：“足下深明安邦之策，何在唇齿相难乎？”温拜谢辞回。孔明又使邓芝同张温回见吴王，言后主、孔明礼待甚厚，蜀、吴水结盟好。权大喜，宴待邓芝。权问芝曰：“若蜀、吴同心灭魏，得天下太平，两主分治，岂不乐哉！”芝曰：“天无二日，民无二王，如灭魏之后，大王未识天命归于何人。为君者各修其德，为臣者各尽其忠。则争战休息，方可以为乐。”权笑曰：“君乃诚实之士，蜀中有如此之贤，孤安敢侵界乎？永结盟好，同心破魏。”于是，厚赠邓芝回蜀。 

　　此时曹仁、曹洪、贾诩皆亡，曹丕俱厚葬之。 

　　●泛龙舟魏主伐吴 

　　曹丕闻知吴、蜀连和，大怒曰：“吴、蜀连和，必有图中原之志。不若朕先伐之。”辛毗谏曰：“天下新定，不宜动兵。今日之计，且宜足食足兵，则吴、蜀可破也。”丕叱曰：“此儒生之论也。今吴、蜀通和，早晚必来侵界，何待数年？”遂传旨起兵。司马懿奏曰：“吴有长江之险，非船决不可渡。陛下必欲亲征，可用大小战船至淮颍入蔡，从淮而取寿春，从寿春而至广陵江口，径取南徐，此为上计。”丕准奏，命造龙舟一只，长二十余丈，可容三千余人。收拾战船三千余只，命曹真为先锋，张辽、张邰（郃）、文聘、徐晃为大将军，即日先行。许褚、吕虔为中军护卫，刘晔、蒋济为参谋，曹丕自为合后，水陆军三十余万，即日便行。封司马懿为尚书，留掌许昌国政大事，并听决断。 

　　孔权闻知，急宣文武商议，顾雍奏曰：“既吴、蜀连合，可修书与孔明，令起军出汉中，以分其势。再选一大将屯兵南徐以拒之。”权曰：“陆逊可乎？”雍曰：“陆伯言镇守荆州，未可动也。若取至此，倘夏侯尚军突入，荆州危矣。”徐盛出曰：“王上何待臣之薄也？臣虽不才，愿统兵以敌魏军。若曹丕自渡大江，臣必生擒于殿下。如不应言，甘当大罪。”权大喜曰：“如得卿守江南，吾复何忧？”封徐盛为安东将军，总镇都督建业、南徐军马。徐盛谢恩，领命回府，即会建业诸将听令，守护江岸之计。内有权侄孙韶出问盛曰：“主上以重任付托将军，欲破魏擒丕，何不发兵渡江迎敌，倘曹兵至江岸，惊动江南百姓也。”徐盛曰：“曹丕势大，不可渡江迎敌，吾只待彼船皆集于北岸，吾自有计破之。”孙韶曰：“吾部下有三千兵，深知广陵地势，愿自去江北与曹丕交锋，如不胜，诏当斩。”徐盛不从，孙韶坚执要去，徐盛怒曰：“汝今不听吾令，安能制诸将乎？”喝令推出斩之。韶部将飞报吴王，王知急上马来救，喝散刀斧手，救了孙韶。韶哭告曰：“臣往年守广陵，深知地里，常就北岸与丕厮杀。直待占了长江，东吴指日休矣。”权径入营来见徐盛，盛迎权上帐，奏曰：“大王命臣为都督，提兵拒魏，今孙韶不遵法令，理当斩首，大王何故救之？”权曰：“韶依血气之勇，误犯军令，万望见恕。”徐盛曰：“法非臣立，亦非大王立也。若以亲而免之，仇而杀之，公论何在乎？”权曰：“此子若非宗室，任将军处治，孤岂敢来救？此人原姓俞，先兄认为兄弟，故赐姓孙，今若杀之，有负先君之义，绝俞氏之后也。”盛曰：“且看大王龙颜，寄下死罪。”权令韶拜谢，韶昂然下拜。盛曰：“今番服也不服？”韶厉声曰：“据吾之料，只是引兵去破曹丕，便死也不服。”徐盛变色，权喝退孙韶，回顾盛曰：“若无此子，何损于吴？今后再休用之。”言讫自回。是夜，人报徐盛，说孙韶引本部兵潜地过江去了。徐盛恐韶有失，即令丁奉引三千兵渡江接应。盛以密计付丁奉。 

　　曹丕御龙舟至广陵，前队曹真已到，列兵于大江之内请令。丕问：“江岸有多少兵？”真曰：“远望隔江并无一人，亦无营寨。”丕曰：“此必有诡计，朕自往观虚实”。于是大开河道，放龙舟直入大江，发先锋渡江以探之。遥望江南，并无一人。回顾刘晔、蒋济曰：“可渡江否？”刘晔曰：“兵法有云：虚实鬼神莫测。吴兵岂无准备？三日后便见动静。”丕曰：“卿言正合吾意。”是夜宿于江中，是晚月黑，军士各执灯火，如同白日。遥望江南，并无火光。至三更，丕问：“江南无火，是何消息？”近臣奏曰：“多有知陛下大兵到来，皆望风逃窜。”丕暗笑。比及天明，大雾迷漫，对面皆不相见。须臾风起雾收，望见江南尽是连城，城楼上枪刀耀日，丕见大惊。顷刻人报：“有南徐沿江一带，直至石头城，一连数百里城廓，舟车绵绵不绝，一夜成就。原来，徐盛束缚草把，尽穿青衣，执旗立假城楼上，因此，魏兵见城上许多人马。小卒来报，魏主叹曰：“魏虽有武士千群，亦无所用。江南人物如此，未可图也。” 

　　忽然狂风大作，白浪滔天，大船将覆。曹真急令文聘撑小舟救驾。文聘跳上龙舟，背负曹丕下小船，奔入河港。忽报赵云兵出阳平关来取长安。丕听罢大惊，便令回军，部曲已乱，背后孙韶兵杀到，魏兵败走，淹死无数。救出曹丕，渡淮河，行不三十里，淮河一带芦苇，预灌鱼油，尽放火烧着，顺风而下，风火甚急，截住龙舟。丕急下小船傍岸时，已烧着龙舟。丕急上马而走，岸上丁奉赶来，张辽急来救驾，被丁奉射中其腹，却得徐晃救了，同接曹丕走脱，折兵大半。回许昌，张辽箭发身死，丕命厚葬之。 

　　东吴徐盛、丁奉、孙韶己成大功，孙权重加升赏。赵云兵回阳平关，忽报诸葛丞相有书，说益州督帅雍闿结连蛮王孟获，起兵侵掠四郡，故宣赵云回军，同丞相南征，令马超守关。 

　　●孔明兴兵征孟获 

　　建兴二年三月，蜀中大小公事皆是孔明决断，万民安泰，军粮足备。建宁太守雍闿乃汉朝雍齿之后，结连孟获造反，又说诱牂桐郡太守朱褒、隽郡高定三人献城，止有永昌太守王伉执意不从，蛮兵攻打永昌郡。孔明奏知后主曰：“臣观南蛮诸洞实乃国家之患，今雍闿结连孟获谋反，臣当领兵征讨。”后主曰：“东有孙权，北有曹丕，甚是厉害，今相父弃朕而去征蛮，倘吴、魏兴兵，如何？”孔明曰：“臣已有良策，目今东吴和好，再无异心，兼有李严在白帝城，可当陆逊也。今曹丕新败，锐气已丧，不敢远图，便有兵来，有马超守汉中诸处关隘，不必陛下忧心。三（臣）令关兴、张苞等分兵两路救应，两川万无一失。臣去扫荡蛮貊，以绝后患。然后北征中原，报先帝三顾托孤之恩。”后主曰：“朕年幼不知兵法，请相父斟酌而行。”忽谏议大夫王连曰：“南方乃不毛瘴疫之地，丞相秉钧衡之重任，今出远征，非所宜也。且雍闿等乃疥癣之疾，丞相只可遣将征伐，必能成功。”孔明曰：“南蛮人多不习王化，收伏甚难，吾不亲往征之，岂容易也。”王连无言而退。 

　　孔明以蒋琬为参军，费祎为长史，董厥、樊建为掾吏，赵云、魏延为大将，王平、张翼为副将，共起川兵五十万。忽报有一少年将【军】，单骑来到，不知是谁。孔明召入，少年将军入见拜曰：“某乃关公第三子关索也，自因荆州失陷，逃难在鲍家庄养病，每要赴川来见先主，为父报仇，奈疮痕不合，不能起行，近日得痊，特来见帝。”孔明闻知，感叹不已，差人申报朝廷，令关索为先锋。三军所经之处，秋毫无犯。 

　　却说雍闿知孔明引兵来，乃与朱褒、高定商议，分兵三路，各引兵六万，高定令先锋鄂焕从中路来敌。孔明令魏延受计去敌鄂焕，战不数合，延诈败而走。鄂焕赶来，不数里，张翼、王平伏兵杀出，魏延杀回，三路夹攻。捉见孔明，孔明交去其缚，以酒相待，焕感恩难尽。孔明曰：“吾知高定乃忠义之士，被雍闿说诱以致如此，吾放汝回，交高定早降，免遭大祸。”鄂焕拜谢，回见高定，说孔明之德。定见说，感激不已。忽报雍闿入寨，问高定曰：“鄂焕如何得回？”定将孔明仁德说知。闿曰：“此是孔明反间之计，使公与吾不睦也。”忽报魏延搦战，雍闿引兵出马，与延交战。闿败走，延率大兵进，杀退二十里。次日，闿又引兵来战，孔明令一连三日不出。闿会合高定，分兵两路来攻蜀寨。孔明先令魏延、赵云分两路埋伏伺候。果然雍闿、高定两路兵来，被伏兵捉见孔明。孔明交雍闿的军囚在一边，高定的军囚在一边，却令军士谣言：但是高定的军免死，雍闿的军尽杀。众军依言。孔明先取雍闿的军到帐前问曰：“汝等是何人部下？”众诈言曰：“是高定部下。”孔明交免死，与酒食赏劳。令人送出界外放回。孔明又唤高定部下的军至帐下，孔明亦与酒肉，佯言曰：“雍闿今日使人投降，欲献汝主并朱褒首级，吾心不忍，汝等既是高定部下，吾放汝回，若再捉来，决不轻恕！”众谢回寨入见高定，说知此事。高定令人去雍闿寨中打听，却有一班放回的人言孔明之德，因此闿部下多有归顺高定之心。又令人来孔明营中打听，被伏路军捉见。孔明故意请（认）做雍闿手下，唤入帐后问曰：“汝元帅约献朱褒、高定首级，何故误了日期？来日修书，约定日期下手，放汝回去【与】闿说知此事，勿误勿误，成功之日，却有升赏。”细作拜谢，回见高定，说闿如此。高定大怒曰：“吾以真心待汝，汝反欲害吾，情理难容。”急唤鄂焕计议。焕曰：“孔明乃仁者之人，我等谋反皆是雍闿说诱，今彼怀二心，不杀此人，必生后患。可空设一席，令人去请雍闿，闿若无异心，坦然而来，若有异心，必然不来。然后主公可从其内杀出，某于寨外击之。”定从其言，作席请之，闿果疑惧而不来。 

　　是夜，高定引军杀入闿营中，原有放回的人皆想高定之德，不战自乱。闿上马望山路而走，行不二里，被鄂焕杀出斩之，枭首级领两营军士来降。孔明在帐上喝令推高定斩首，定曰：“某感丞相之恩，今杀雍闿来降，何故杀我？”孔明笑曰：“此来乃诈降，其首亦非雍闿之首，敢来瞒吾？”定曰：“若丞相所言得明，定死亦无悔！何知诈降？”孔明于箧中取出朱褒的书与高定看毕，乃曰：“你与雍闿结生死之交，岂肯一旦便杀？倘高定来降，不可深信！故知汝诈降也。”定叫屈曰：“朱褒乃反间之计，丞相切不可信。”孔明曰：“吾亦难凭，汝若与朱褒面会，方见真假。”定曰：“不须丞相心疑，乞引本部兵去捉朱褒来见丞相！”孔明曰：“若如此，吾无疑也。”高定即引鄂焕并本部兵杀人朱褒寨中。正遇朱褒，定指骂曰：“你如何在诸葛丞相处使反间计害我？”褒不知来历，不能回答，被鄂焕刺于马下。定大呼曰：“兵不顺者尽杀之。”众军皆降。来见孔明，献朱褒首级。孔明笑曰：“吾赚汝杀此二贼，以表忠心。”遂命高定为益州太守，统摄三郡。于是永昌太守王伉出城迎接孔明入城。孔明问曰：“谁与公守此城，以保无危？”王伉曰：“吾守此郡无危，全赖吕凯之力也。”孔明召凯入，见礼毕，孔明曰：“久闻公乃永昌高士，吾今欲平蛮，有何高见，乞请教之！” 

　　●孔明一擒孟获 

　　吕凯即出一图呈上，曰：“凯久知蛮夷欲反，故求差为使，入南蛮之地，看有屯兵下寨之处及战敌之场，画成一图，名曰《平蛮指掌》，以待后贤。今遇丞相，不敢秘藏，谨当献上。”孔明看毕大喜，就用吕凯为行军教授，兼乡导使。 

　　忽报圣上差马谡为使，领旨入寨，赏劳诸将酒帛。孔明谢恩，令给散讫，遂问谡曰：“吾奉诏平蛮，久闻公多高见，愿赐教之。”谡曰：“南蛮之地，峙其山路险峻，不服中国久矣。虽今日破之，明日复反。丞相大兵到彼，必然平照（复）。但恐班师之日，必用北伐，蛮夷若知内虚，其反亦连（速）矣；若尽诛其类，非仁者之心，不可降也。愿丞相但服其心，足以服蛮也。”孔明叹曰：“吾欲如此，公言合意。”遂留马谡为参军，深知蛮地。 

　　却说孟获听知雍闿等被孔明以智诛之，乃聚金环三结、董荼奴、阿会喃三洞元帅商议，分兵三路，金环三结取中路，董荼奴取左路，阿会喃取右路，合兵五万来敌。孔明听知，唤赵云、魏延各要依计而行。令马忠、王平左右杀出，令赵云、魏延随后接应，又令张翼、张嶷中路迎敌。赵云、魏延见孔明不用为前队，各有怒色。孔明曰：“吾非不用汝二人，恐被蛮夷所算，失其锐气也。汝二人乃中年之人，自宜小心。”赵、魏出帐，孔明唤关索曰：“头功必此二人建之，汝可引军接应。”张嶷、张翼已捉获蛮人解来了，关索欣然而去。赵云、魏延到寨内商议曰：“丞相用吾二人为后队，岂不羞乎？”魏延曰：“我等何不先去探路，拿住土人，交他引路？”赵云从其言，遂上马径取中路而来。 

　　行不数里，见尘头起处，二人上山坡看时，果见数骑蛮兵先来探路。二人冲出，蛮兵慌走。赵云、魏延各生捉土人回营，以酒食待之，问其路径，蛮兵感其德，乃告曰：“前面是金环三结营寨，东西两路却通董荼奴，阿会喃各寨之后。”赵云、魏延听罢，即点兵五千，命士兵引路，到金环三结寨时，约有四更。蛮兵起来造饭，赵云、魏延杀人，蛮兵大乱。子龙直到中军，魏延正遇金环三结，交马一合，刺于马下，割了首级，分兵抄董荼奴寨来，赵云分兵投西，抄阿会喃寨来。比及到寨，天色已明，魏延杀奔董荼奴寨后，荼奴即引兵出寨后拒敌。不知前面王平军马已到，两下夹攻，蛮兵大败，荼奴夺路而走，魏延追赶不上。 

　　赵云杀到阿会喃寨后，马忠军已到，内外攻击，蛮兵大败，阿会喃乘乱北走。蜀将回见孔明，赵云献金环三结首级。孔明笑曰：“二蛮主吾已捉下。”子龙、魏延不信。少时，张嶷解董荼奴、张翼解阿会喃到，众皆惊讶。孔明曰：“吾先知地势，故以言激子龙、文长休失锐气，吾料荼奴、会喃必从便径往山路而走，故令张嶷、张翼以兵待之，令关索以兵接应，吾故擒此二人。”诸将皆拜伏。 

　　孔明令押过董、阿二人至帐下，尽去其缚，以酒食衣物赐之。令各归本洞，不许助孟获。董、阿二人泣拜，各投小路而去。孔明与诸将曰：“来日孟获必自引兵来战。”令赵云、魏延各领兵分两路而去，依计而行。又命张嶷、张翼受计引兵去了。又唤王平、关索同引兵一千，受计而去。 

　　孟获在帐中正坐，忽报马说三洞元帅俱被孔明捉将去了。孟获大怒，遂引蛮兵进发。正遇王平军到，孟获曰：“谁敢击捉蜀将，以振军威？”蛮将忙牙长出马，与王平战不数合，王平便走。孟获驱兵大进，关索迎战，又走，纳（约）退二十里。孟获正追之间，张嶷、张翼从两路杀出，截住归路，关索、王平引兵杀回，前后夹攻。孟获死战得脱，望锦屏山而走。背后三路兵杀来，孟获冲杀一阵，又遇赵云引兵拦住。获见大惊，慌奔锦屏山而走。生捉蛮兵无数。 

　　获正与十数骑奔入山谷中，背后追兵又至，前面魏延伏于此路，把孟获并手下将士尽皆捉了解见。孔明设宴在寨，却交帐中摆开七重围子手，刀枪剑戟，灿若霜雪。左右排开御林军，布得十分严整。孔明端坐于帐上，唤蛮兵到帐下，尽去其缚而言曰：“汝等皆是好百姓，误被孟获所拘，今受惊唬。吾想汝等父母兄弟妻子，必倚门而望，若听知军败，定然挂肚牵肠，眼中流血。吾今放汝等回去，以安各人之心。”言讫，以酒食待之，又赐米肉而归。蛮兵深感其恩，皆泣拜而去。 

　　孔明令武士押孟获至帐下。孔明曰：“先帝待汝不薄，何故背反也？”获曰：“两川之地，被汝主倚强夺之，自称为帝。吾居此处，汝等无故侵我境内州郡，反言吾背反耶！”孔明曰：吾今擒汝，汝心肯服否？”获曰：“锦屏山僻道路窄狭，误遭汝手，焉肯服耶？”孔明曰：“汝既不服，放汝若何？”获曰：“汝若放吾回去，再整军马，共决雌雄。若能再擒，吾心方服。”孔明即令去其缚，与衣服穿了，又赐酒肉鞍马，差人送出路界。孟获望本洞而去。且听下回分解。 

　　●孔明二擒孟获 

　　孔明放了孟获，诸将曰：“孟获是南蛮之大害，今已擒之，何故放去，以长其恶？”孔明曰：“吾欲捉此人□□□物，直待降服其心，自然平定，汝等视看，孟获不久自被蛮兵擒来。”诸将皆哂笑而退。 

　　却说孟获行至泸水，失散兵皆来寻着，且惊且喜，拜而问曰：“大王何以得回？”孟获曰：“蜀人监我在寨中，被我夜间杀了十数人，因此得脱。路上又逢一哨马军，被我杀之，夺马而回。”众皆大喜，拥孟获过泸水，下寨令集各洞酋长，又聚原放回军约有十余万，皆言董荼奴、阿会喃亦回在洞。获令人去请，二人引兵来会。孟获传令曰：“吾深知孔明行兵，不可与战，战则中他诡计。川兵到此，有远涉之劳，况即目天时炎热，彼兵岂能久住乎？吾等有此泸水之险，将船筏尽收在南岸，却筑起土城，深沟高垒，不与他相敌，看诸葛如何用谋！”众酋长皆从其计，筑起土城，竖起敌楼，楼上多设弓弩炮石，粮食皆是各洞送至，孟获以为万全之策。 

　　却说孔明军至泸水下寨，只见南岸尽是蛮兵寨栅，水势太急，又无船筏可渡。正值五月炎天，南方分外酷热，军士皆穿衣甲不得，孔明自至泸水边看罢回寨，唤诸将曰：“孟获兵在泸水之南，深沟高垒以拒我师，吾既提兵到此，如何便回？汝等各引兵择阴凉之地，将息人马。”乃命吕凯拣着茂盛之处，分兵立下寨栅。王平、关索、张嶷、张翼各守一寨，皆搭草棚遮盖马匹以避暑气。参军蒋琬看了，回问孔明曰：“某见吕凯所造寨栅，正犯先帝败吴地势，倘蛮兵用火攻，何以避之？”孔明曰：“吾自有妙算，非汝所知。” 

　　忽报蜀中差马岱解暑药并粮米到。孔明唤至帐下，拜毕，孔明曰：“汝带多少军来？”岱曰：“有三千兵”。孔明曰：“吾军屡战疲困，欲用汝兵，汝肯向前吗？”马岱曰：“虽死不辞，正欲报先帝之恩，恨无门路耳。”孔明曰：“今孟获拒住泸水，无路可渡。吾欲先断其粮道，令彼军自乱。离此泸水下流，地名沙口，此处水缓，可堪抓筏而渡，汝可提本部兵径渡泸水，直入蛮洞，先断彼粮道，然后会合董荼奴、阿会喃两人，使令内变，以取头功。”马岱即领兵前到沙口，因见水浅，只裸衣而过。兵到半渡皆倒，急令回到岸口时，口鼻流血而死。马岱慌忙回报孔明，言如此折兵六百。孔明遂唤土人问之，土人曰：“目今炎天，毒聚泸水，日间盛热，毒气正盛，有人渡水，必中其毒，或饮其水而死。若要渡水，须待夜尽凉冷，其毒气不起，饱食而过，自然无事。”孔明大喜，就交土人引路，又选五百军，跟马岱来到沙口，抓（紥）起栰来，渡过南岸，果然无事。孔明将所画图本随土人径取蛮洞运粮总路口地名峡山谷口而来，两下是山，中间一条小路，止容一骑而过。马岱占了峡口，分拨军士立下寨栅。此时蛮兵不知，正解粮到，被马岱截住，夺了粮车，蛮兵走回。 

　　孟获每日只顾饮酒歌唱，与酋长曰：“吾与诸葛对敌，必中他计。今靠泸水，深沟高垒以待。蜀兵受酷热不过，必然走矣。走而击之，可擒诸葛也。”一酋长曰：“沙口水浅，倘或透漏蜀兵过来，甚是利害。可分兵去守把。”孟获曰：“吾正要蜀兵来渡此水，必死于水中。”酋长曰：“倘土人陈说夜渡之法何如？”获曰：“吾境内之人，如何肯向外人说耶？不必多疑。” 

　　忽有运粮兵来报，说不知多少蜀兵，暗渡泸水，截断峡山粮道，打着“平北将军马岱”旗号。获曰：“量此些小蜀兵，何足道也！”遂令副将忙牙长领三千兵来，与马岱交战，不三合，被马岱斩之。蛮兵奔走见获，获曰：“谁敢再去战马岱？”董荼奴曰：“某愿往。”孟获恐怕又有蜀兵再渡，即令阿会喃引二千兵去把沙口。 

　　却说荼奴引兵来到沙口，马岱统兵来迎，部内有人认得荼奴的，说与马岱前情。岱大骂曰：“无义之徒，我丞相饶你性命，今又背反，岂不羞耻！”荼奴听骂，不战自退。马岱掩杀一阵，荼奴回见孟获，说马岱勇不可当。获怒曰：“吾已知汝原受诸葛不杀之恩，今故不战自退，正是卖阵。”欲斩之，诸酋长哀告免死，获叱打一百棍，放回本营。诸将来访，荼奴曰：“我等虽居蛮方，未尝敢犯中国，中国亦不侵我；今因孟获势力相逼，不得已而造反。我等想孔明神算莫测，曹操、孙权向且惧怕，何向（况）蛮夷乎？况孔明又有活我等性命之恩，无可报答，今欲舍一命以杀孟获，去报孔明，具免洞中百姓受苦，亦可以保全妻子。汝等心下若何？”众人一齐应声：“愿住。”董荼奴提刀引百余人投大寨来，孟获正醉卧于帐内，有两将侍立。荼奴以刀指曰：“汝等亦受孔明活命之恩，正当报效。”二将曰：“不须将军动手，我等生擒孟获去献功。”遂将孟获绑缚，到泸水边，驾船直至北岸。先使人来报知孔明，孔明令酋长解孟获入来。董荼奴先入见孔明，细说前事。孔明一一赏劳了，令荼奴引众酋长回去，然后令人推孟获入。孔明笑曰：“今番二次捉汝，还肯服否？”孟获答曰：“此是吾醉，乃本寨人作反，故被擒来，非汝能擒我也，何肯服之？”孔明笑：“汝既不服，再令放回。”令人送出营。 

　　●孔明三擒孟获 

　　且说孟获回寨，交心腹数百人，先埋伏刀斧手，谋杀董荼奴、阿会喃。一班蛮将暗令人到董、阿二人营中，只说孔明有使命至，将二人赚到大寨。一声炮响，刀手齐出，尽皆杀之。孟获再遣人守把隘口，引兵出夹山谷，要与蜀兵交战，并不见一人，及问土人，皆言：“昨夜尽搬粮草，渡泸水回营。”获乃回洞，唤弟孟优分付曰：“如今孔明虚实吾尽知之，汝可去如此如此。” 

　　孟优受了兄计，引百余蛮兵搬运金宝等物，径投孔明寨来。先使人报知，孔明笑曰：“彼来诈降，吾必将计就计。”即令赵云、魏延、关索、马岱、王平、马忠等入帐，密领计而去。召入，孟优曰：“家兄感丞相活命之恩，无可奉献，特具金宝二车，权为赏军之资，别有进贡天子礼物”。孔明曰：“汝兄今在何处？”优曰：“往银坑洞中收拾宝物去了，少时便回。”孔明曰：“汝带多少人来？”。优曰：“止有随行百余人，皆运货物的。”孔明看时，皆是青眼黑面、红须黄发、耳带金环、身长力大之人。孔明就令随席而坐，却交诸将劝酒，孔明与孟优谈笑而饮。 

　　却说孟获在帐中专望回音，忽报有二人回了，获唤入问之，说：“孔明受了礼物，欢喜，将随行之人皆唤入帐宴待，二大王令某报知。”分付众酋长曰：“各军尽带火烟，今晚到蜀营，放火为号，吾当自取中军，去捉孔明。”各渡泸水而去。 

　　前至寨门，获率众将，骤马直入，乃是空寨，不见一人。获入帐时，只见灯烛光明。孟优并众将醉倒在地。原来酒中下了麻药。孟获入问之，内有醒者，皆不能言，但指口而已。获知中计，急待回寨。一声炮响，只见王平、马忠、赵云、魏延挡住去路。孟获弃了军士，单马望泸水而走，忽一声喊起，马岱扮作蛮兵，捉了孟获。比及到寨，孔明交招安蛮兵，不许杀戮，降者无数。 

　　救灭余火，马岱解孟获至，赵云解孟优至，其余酋长皆被捉到。孔明笑曰：“汝先交兄弟以礼诈降，如何瞒得我？被吾以计擒之。今番服么？”孟获曰：“此是吾弟贪口腹，误中汝计，如何肯伏？”孔明曰：“今已三次，何为不服？”获曰：“丞相若肯再放吾兄弟回去，再收拾洞中大小亲丁，和丞相大战，如擒得我时，方服。”孔明曰：“若再拿住，必不轻恕。”又令放获等兄弟回去。 

　　二人拜谢出帐时，蜀兵已渡泸水，孟获亦渡泸水。马岱陈兵列将于岸口，以剑指曰：“再拿住你，碎尸万段！”放获到寨时，赵云按剑而坐于上，唤孟获曰：“丞相如此相待，休忘大恩。”孟获连声而退。将出界口山坡，魏延引兵摆将，在山坡上以刀指曰：“吾兵已深入巢穴，汝尚愚迷，抗拒大军，再若拿来，五马分尸。”孟获等抱头而去。 

　　众将来迎孔明渡泸水。胡曾诗曰： 

　　五月驱兵入不毛，月明泸水瘴烟高。 

　　誓将雄略酬三顾，岂惮征蛮七纵劳。 

　　孔明渡泸水下寨，曰：“前者三番擒捉孟获，吾皆以义纵之，使观各寨虚实者，欲令孟获来劫吾寨也。马岱之见与吾相同，故告汝等勿得辞劳，可用心报国。”众皆拜伏而退。 

　　却说孟获被（受）了三擒之气，忿怒归到银坑洞，差人赍金宝往八番九十三甸等处并蛮夷部落，借使那刀獠丁健兵数十万，克日俱来调用。哨马探知来报，孔明曰：“吾正欲蛮兵皆至，见吾之能也。”乃自驾小车，引数骑前来探路。前有一河，名西耳河，水势虽缓，并无船筏以渡其水。孔明令伐木为筏，到水皆沉。孔明问于吕凯，凯曰：“某知西耳河上流有一山，其山多竹，可令人伐来，河上先搭竹桥，其军可渡。”孔明令三万人入山伐竹数十万根，顺水放下，于水面狭处搭起浮桥，调军于北岸，一字下寨，便以河为壕堑，以浮桥为门，垒土为城，于北岸下三大寨，以待蛮兵。 

　　●孔明四擒孟获 

　　孟获引蛮兵数万，直抵寨前。孔明自乘四门车，纶巾羽扇而出。孟获驱众洞丁各舞刀牌，欲来冲突。孔明急交退回，四面坚壁不出。交战洞丁皆赤身来寨前叫骂，众将大怒，来禀孔明，情愿出战，孔明不许。关索进曰：“中国之人非不能战，今被蛮兵辱骂，安能忍也？”孔明曰：“蛮夷之人不遵王化，今此一来，锐气正盛，不可战也。且宜坚守，待其猖獗少懈，吾自有计破之。 

　　数日，孔明见蛮兵懈怠，即令赵云、魏延受计先去，又令王平、马忠受计，又唤马岱吩咐曰：“吾军弃此三寨，退过河北。吾军一过，汝可便拆浮桥于下流，却渡赵云、魏延军马过河接应。”又唤张翼曰：“吾兵若退，营中多设灯火，孟获知之，必来追赶，汝却断后，只教关索护车。”多设灯火，蛮兵望见，不敢冲突。 

　　次日，孟获引兵径到蜀寨，但见三寨俱空，于内弃下车仗、粮食。孟优曰：“诸葛弃寨、辎重而去，必然国中有急事，不是吴侵，必是魏伐，故虚张灯火，以为疑兵。尽弃车仗而去，防吾兵追赶，可速追之。”于是孟获自驱前部，直赶到西耳河边，见北岸寨中旗号整齐，蛮兵见之，皆不敢进。孟获曰：“诸葛惧吾追赶，故就此北岸少住，二日必走。”遂令蛮兵屯于河上，又使人去砍竹为筏，以备渡河，却将敢战之兵移屯于前面。 

　　是日，狂风大起，蜀兵四面火明，鼓响杀到，蛮兵自相冲突。孟获大惊，急回旧洞。时正遇赵云引军从寨中杀出，获见了便回西耳河边，望山僻而走。又遇马岱，大杀一阵，只剩下数十人望山谷而逃。见南、西、北三面皆有火光，不敢前进，只得望东走。转过山口，却见数十人簇拥一辆小车，车上孔明笑曰：“孟获大败至此，吾等候多时！”孟获见了，大怒，回顾左右曰：“吾遭此人诡计，受辱三次，不想这里遇见，汝等可奋力向前，连人带车，砍为粉碎。”数骑蛮兵威力十倍，孟获当先呐喊，抢到孔明之前。孟获等一齐踏入陷坑之中。转出关索、魏延将孟获并蛮兵缚定。 

　　孔明先回寨中，交赐蛮兵并诸酋长酒食，又以好言抚慰，皆令放回，蛮兵皆感叹而去。 

　　少时，张翼解孟优至，孔明曰：“汝兄愚迷，汝当谏之，今被吾擒了四番，有何面目再见耶？”孟优羞惭满面，告求免死。孔明曰：“吾杀汝不在今日，吾且饶你。”交去其缚放回。孟优泣拜而去。 

　　魏延解孟获至，孔明怒曰：“匹夫，今又被吾擒之，有何理说？”获曰：“吾今误中诡计，死不瞑目。”孔明叱武士推出斩之，孟获无惧色，回顾孔明曰：“若肯再放吾回去，必然报四番之恨。”孔明令左右去其缚，赐酒压惊，坐于帐侧。孔明问曰：“吾今四次以礼相待，汝尚不服，何也？”获曰：“吾乃化外之人，不似丞相专施诡计，吾何服也？”孔明曰：“吾再放汝回去，复捉住时，何如？”获曰：“丞相若再拿住时，那时倾心降服，尽献本洞之物赏军，誓不反矣。”孔明令将马送出，孟获拜别而去。于路聚得诸洞壮丁数千人，望南而行。 

　　只见尘头起处，一队兵到，乃弟孟优复整残兵来与兄报仇。弟兄二人各诉说被孔明挫辱之事。孟优曰：“兄长兴兵屡败，蜀兵连胜，今可投一洞，名日秃龙洞，洞主朵思大王，弟与他甚厚，可往投之。孟获遂令孟优先到秃龙洞报知，朵思大王引洞丁出迎孟获人洞。礼毕，酋长进酒食，获曰：“吾屡受诸葛之辱，特来投奔，以安微躯。”朵思曰：“大王放心，若川兵到来，教他一人不得回乡，与诸葛亮同死于此矣！”孟获问计于下回。 

　　●孔明五擒孟获 

　　孟获问朵思大王曰：“有何高见？望乞教之。”朵思曰：“此洞止有两条大路，东北上一条路，就是大王所来之路，地势平坦，土厚水甜，人马可行。若以木石垒断谷口，虽有百万之人，不能进也。西北有一条路，山险岭峻，道路窄狭，其中虽有小路，多藏毒蛇恶蝎。黄昏时候，烟瘴大起，直至己午时方收。惟有未、申、酉三时可以往来。水不堪饮，人马难行。更有四口毒泉：一曰哑泉，其水颇甜，过道饮之，则不能言，过二三日必死。二曰灭泉，此水与汤无异，若入沐浴，则皮肉皆烂，见骨而死。三曰黑泉，其水微清，人若饮之在腹，则手足皆黑而死。四曰柔泉，其水若冰，人若饮之，咽喉则无气，身体软弱如绵而死。惟有汉马援曾到，虽古英雄不曾至此。今大王稳居无忧，但垒断东北大路，蜀兵见东路截断，必从西路而入。于路无水，蜀兵见四泉之水，若饮其泉，必皆死于此处，何必动刀兵也？”孟获听知大喜，以手加额谢天曰：“今日方有容身之地。”终日与朵思饮酒为乐。 

　　孔明不见孟获兵出，传令离西耳河大寨而进。时当六月，热不可当。哨马回报，孟获退入秃龙洞中，将洞口垒断，设兵守之。山险岭峻，不能前进。”孔明请吕凯问之，凯曰：“此洞有两条路，实不知详细。”蒋琬曰：“今四擒孟获，既已丧胆，安敢再出？况天时热盛，军马疲乏，征之无益，不如班师。”孔明叱曰：“据汝之见，正中孟获之计。吾军一退，彼必随后追之。既己到此，安有即回之理？再言者斩！”遂令王平引一千兵为前部，却令新降蛮兵引路，寻西北小径而入。 

　　前至一泉，人马正渴，争饮其水，皆不能言，但指口而己。孔明大惊，知是中毒，乃自驾小车前来看时，但见四壁高峰峻岭，鸟雀不闻，心中大疑。忽见山凹中有一古庙，傍有石碑，孔明观之，乃汉代伏波将军马援之庙。因平蛮到此，土人立庙祀之。孔明下拜告曰：“亮受先帝托孤之重，领后帝圣旨，到此平蛮以服其心，再复吞吴、魏，以安天下。亮今到此，不识地里，众军误食毒泉，不能出声，幸望尊神以汉朝大事为重，灵通显圣护佑！” 

　　祷讫出庙，忽见山前一老叟，扶杖而来，形容甚异，孔明请来坐于石上，老叟下拜曰：“老夫世居此处，久闻丞相大名，今幸得见。蛮夷狂徒，多蒙活命，并皆感戴！”孔明问泉之故，老叟答曰：“军所饮泉，乃哑泉也。饮之即哑，数日必死。又西南有灭泉，东南有柔泉，正南有黑泉，此四泉乃毒水所聚，无药可治。又有烟瘴盛起，惟未、申、酉三个时辰可行，余皆不可行也。”孔明曰：“如此则蛮夷不可平也，焉敢望复吞吴、魏，重兴汉室乎？有负先帝托孤之重，不如死于此地！”言讫，便欲投崖。老叟曰：“丞相不须如此，此去正西，有一山溪，名万安溪，居一隐士，名万安先生，在草庵修行。内有一泉，名安乐泉，人若中毒，则汲水而饮之，自然无事。庵前有一草，名九叶芸香草，若人口嚼，即不染其瘴气。丞相可速往求之。”孔明谢曰：“深感老杖指引，愿闻高姓？”老叟起身入庙，曰：“吾乃此处山神，奉伏波将军命来指引。”言讫，揭开庙后石碑而入。 

　　孔明回寨，次日，将信香礼物引王平来到庵前，见一童子，引见其人，碧眼黄须，邀孔明入草堂内，分宾主坐定。孔明将前情告知：“望高士念亮同扶汉室，急求军民之涂炭，赐以神水，救度残生，阴功莫大也。”万安曰：“老夫乃山野村人，何劳丞相车驾亲临！泉水在于庵后。”即令童子引王平等到溪内洗浴，尽采九叶芸香草嚼之。隐者令献柏子茶、松花茶以待孔明。 

　　隐者告曰：“此洞中有毒蛇出没，柳花流入溪涧之间，水皆不可饮之，但掘地为井，汲水饮之，方保无事。”孔明求取薤叶，以防瘴气不侵。孔明拜求隐者姓名，隐者曰：“吾乃孟获之兄孟节是也。”孔明愕然大惊，孟节曰：“丞相休得失惊，容诉一言。节父母皆亡，二弟强恶，不归王化，某屡劝不听，故乃更名改姓，隐居于此。今二弟造反，有劳丞相深入不毛之地，如此生受，节该万死。望丞相赦罪！”孔明叹曰：“方信柳下惠、盗跖之事，今代亦有。”遂与节曰：“吾申天子，立公为王。”节曰：“吾厌功名而隐于此。岂复贪恋富贵乎？”孔明具金帛谢之，节坚辞不受，孔明拜别而回。后人有诗赞曰： 

　　高士功名志不还，武侯从此破诸蛮。 

　　灵泉犹有居民汲，时有寒烟锁旧山。 

　　孔明回寨，令掘地取水，掘下二十余丈，皆不得水，军心惊惶。孔明焚香告天曰：“臣亮不才，仰承大汉之福，受命平蛮。今途中无水，军士饥渴，倘上天不绝炎汉，赐于甘泉；若汉已终，臣亮等愿皆死于此地。”是夜拜毕，平明视之，却得满井甘泉。于是军马安然，遂穿小径直入秃龙洞下寨。静轩诗曰： 

　　为国平蛮率大兵，心存正道合神明。 

　　耿恭拜井甘泉出，诸葛虔诚水夜生。 

　　蛮兵探知，来报孟获曰：“蜀兵不染瘴气，又无枯渴之患，请大王提兵准备。”朵思闻之不信，往高山望之，只见蜀兵大桶小担搬运泉水饮食，安然无事。回与孟获曰：“此乃神兵也。”获曰：“吾兄弟二人与蜀兵决一死战，岂肯束手受获！”朵思曰：“若蜀兵胜，吾妻子亦休矣。”大赏洞丁出战。 

　　正欲起程，忽报洞后银治洞杨锋引军来助战。孟获喜曰：“邻洞助我，战必胜矣。”众皆接入，杨锋曰：“吾有精兵三万，皆披铁甲，能飞山越岭。又有五子，足可破蜀。”孟获见杨锋五子彪躯虎体，心中大喜，设宴管待。酒至半酣，杨锋曰：“军中无可为乐，吾军中有蛮姑，善舞刀牌，以助一笑。”孟获令唤来。须臾，蛮姑数十人，皆披发跣足，从寨外舞刀而人，群蛮拍手以歌贺之。杨锋令二子把盏，二子举杯，请孟获、孟优各饮酒。杨锋大喝一声，二子将获、优二人捉下。朵思却待要走，亦被杨锋捉住。获曰：“兔死狐悲，物伤其类。吾与汝皆是各洞之主，往日无仇，何故相害？”锋曰：“吾兄弟子侄皆受诸葛丞相活命之恩，无可以报，今汝反叛，怎不捉献？”于是群蛮散去，杨锋将获、优解见孔明。 

　　锋言：“某等子侄皆感丞相大恩，故捉他兄弟献之。”孔明交立一边，然后令人解孟获人。孔明问曰：“汝今番心服么？”获曰：“此非汝之能，乃吾本洞之人自相残害，以致如此。丞相要杀便杀，只是不服。”孔明曰：“汝赚吾军入于无水之地，要以四泉毒死我军，我军无恙，岂非天意乎？你何执迷如此！”获曰：“吾祖居银坑洞山中，有三江之险，重山之固，汝若就那里拿得我时，当子子孙孙倾心降服。”孔明曰：“既如此，吾放汝回，再整军来与吾共决胜负，那时捉住，汝再不服，当灭九族！”即令将朵思等皆解缚而放之。于是孔明将杨锋父子六人皆封为王爵，重赏洞丁而去。 

　　●孔明六擒孟获 

　　孟获回到洞中，聚集宗党饮宴。获曰：“吾受辱于孔明五次，誓欲报之。汝等有何高见？”数内孟获妻弟带来洞主曰：“某闻诸葛用兵如神，若以力敌，必然难退。此去西南有一八纳洞主，名木鹿大王，深知法术，出则骑象，如逢大敌，能呼风唤雨，便有豺狼虎豹毒蛇相随，又有十万神兵，所向皆胜。大王可修书备礼，某当亲往求之。此人若来。何惧蜀兵！”孟获大喜，即令国舅赍礼而去。次后与朵思大王守三江城，以为前面屏障。 

　　孔明提兵至三江城下，遥望此城，三面傍江，一门通旱路。却令魏延、赵云引兵攻城，城上矢石打下，一弩能发十矢，箭头皆用毒药，但有中箭者，烂见五脏而死。赵云、魏延回见孔明，说药箭之事，不敢攻城。孔明自到军前看虚实，回寨传令：“且退二十里。”蛮兵见蜀兵尽退，只道蜀兵惧怯而退，因此，夜间守城兵稳睡。 

　　孔明回寨，五日并无号令。黄昏左侧（右），忽然狂风大起，孔明传令曰：“每人要衣襟一幅、裹土一包，一更时应点，违者即斩！”诸将皆不知其意。传令已了，暗调兵行，都在三江城下交纳，先到者重赏。于是，众军包土一齐弃于三江城下，堆作二十余处，接连城上。蛮兵急放弩时，蜀兵到城上，大半皆被捉下，余者皆逃。朵思死于乱军之中。城中宝贝尽赏众军。 

　　蛮兵奔见孟获，说知其事。忽报蜀兵已渡三江，见在洞口，孟获大惊。忽有妻子祝融夫人从屏风后出日：“汝既为男子，何无智识？我虽妇人，能使飞刀，百发百中，原（愿）与大王退蜀兵。”孟获大喜，即令夫人出马与关索、张嶷交战。数合，夫人回马便走，关索赶去，被一刀飞去，急用手隔之，正中左臂，翻身落马，被蛮兵捉将去了。马忠、张嶷急来救时，被蛮兵围住，望见祝融夫人，慌去捉时，坐下马亦倒，都被擒了，解入洞来见孟获。获大喜，宴赏夫人。夫人要将三将杀了，获曰：“诸葛放吾五次，今杀彼将，是不义也。且囚在洞中，羞辱其人，待捉孔明杀之未迟。”夫人从其言。 

　　孔明听知折了三将，即唤马岱、赵云、魏延受计引兵而去。祝融夫人出马与赵云交锋，云拨马便走，夫人不赶。魏延又战，祝融夫人纵马相迎，延亦诈败而走，夫人大怒赶来，延奔入山僻小路。祝融夫人被马岱先引一军埋伏在此，用绊马索绊倒绑缚，解见孔明。蛮兵要救，皆被赵云杀散。 

　　孔明便令：使送还夫人，换回三将。孟获大喜，设宴相待。次日，木鹿大王引本洞蛮兵并猛兽，身不披甲，腰跨四口大刀，军中不鸣鼓角，只是筛金为号，旗影之中，木鹿骑象而出，左手提刀，右手执帝钟。赵云乃与魏延曰：“吾等上阵一生，未曾见此样人物。”如此正勒马而看，未敢交锋，只见木鹿口中不知念甚咒语，手持帝钟。忽然狂风大作，走石飞沙，如同骤雨，远闻角声。只见虎豹豺狼；毒蛇猛兽乘风而出，张牙舞爪，奔过阵来。蜀兵回身便走，蛮兵随后杀到三江方退。 

　　赵云、魏延收集残兵来见孔明，细说前事。孔明叹曰：“吾未出茅庐之时，已知南蛮兵有驱虎豹而战者，吾在川中准备破阵之物，随军有二十辆车，俱封记在此。今日先用一半，留下一半后有别用。”众皆不知何用，将柜打开，皆是木刻彩画巨兽，俱用五色绒线为毛，钢铁为牙爪，今之“狮子”是也。一个内可容十人。孔明令精壮军一千余人，领兽一百只，口内藏烟火之药，放在军中。 

　　次日，孔明驱兵大进，布于洞口，孔明自坐小车于阵前，左右诸将分列。木鹿与孟获出阵，获指曰：“车上坐者便是孔明，若拿了他，大事便定。”木鹿手摇帝钟，口中念咒，掣刀直取孔明。狂风起处，猛兽突出，被孔明把羽扇一摇，其风便转回洞去，驱假兽突出，口吐烟火，身摇铜铃。蛮兵阵内猛兽见了，便急回身，反将蛮兵冲倒。孔明令军大进，木鹿大王被乱军所杀，洞中孟获宗党尽弃洞爬山而走。孔明大兵遂占银坑洞。 

　　次日，孔明分兵捕捉孟获。忽报：“孟获妻弟带来洞主，因劝孟获归降不从，今将宗党并获夫妻等尽皆捉来，献于丞相。要图王爵。”孔明听知，分付张嶷、马岱引三千兵伏于两路伺候。孔明交守门将俱放进来，不许阻挡。带来洞主引刀斧手解孟获夫妻跪于阶下，孔明喝曰：“与吾擒下！”两廊下壮兵尽皆捉下。孔明笑曰：“量汝等诡计如何瞒得我！你见二次是洞中人捉汝来降，只道吾深信，故来诈降，欲就帐中杀我。我今识破，被吾擒下，令搜身上，果有利刃。前番说道，在你家捉住，方始心服，今日何如？”孟获曰：“此是我等自来送死，非汝之能。吾心不服。”孔明曰：“吾捉六次，尚自不服，直待何时方服？”获曰：“汝若能第七番擒住，吾必倾心归降，誓不反也。”孔明曰：“汝之巢穴已破，何虑于汝。”令皆放回。获回于路曰：“吾今洞穴已被蜀人所占，今投何处可以安身？”带来洞主曰：“尚有一国可以相投破蜀。”未知何如。 

　　●孔明七擒孟获 

　　带来曰：“此去东南七百里，有十乌弋国王，名兀突骨，身长丈二，不食五谷，专食蛇蝎。身上有鳞甲，刀箭不能伤。手下有藤甲军，其人至矮者九尺，面目最丑恶，见者皆惊。洞中有一等藤，生于大涧之中，盘络于石壁上，国人采取，浸于油中，半年方取出晒干，穿成铠甲，前后各用一片，两臂两片，又做成裙共五片为一幅，穿在身上，游水不沉，过水不湿，甚是轻巧，若得此兵，破蜀势如破竹也。”孟获见说大喜，即去投见兀突骨。只见洞中无屋，皆屋土穴之内。获人洞再拜，哀告前事。兀突骨曰：“吾起兵与汝报仇。”即唤四领首酋长，一名土安奚厄，领兵三万，来至花江，两岸有桃树，历年落叶于水中，若别国人，饮之即死，惟乌弋国人饮之倍添精神。兀突骨兵至桃花渡口下寨。 

　　孔明见说，乃提兵前进。见乌弋国兵甚丑恶，不类人形。土人言“即日桃花正落，不可饮水。孔明乃退五里下寨，留魏延守寨。 

　　次日，乌弋国兵卷地而来，魏延引兵以箭射之。箭皆到身不入，尽堕于地。枪搠不入，刀砍不透。蛮兵不惧，各持利刃奋力杀来，魏延兵败数十里，蛮兵不赶，带甲渡水而去。或有脱下衣甲，放于水面，坐于甲上而渡之。魏延看见，回寨且言此事。孔明请吕凯并土人问之，凯将毒水根由告知：“纵使全胜，有何益哉！不如班师回朝”。孔明曰：“吾非容易到此，若畏而去之，是无始终也。吾明日自有平蛮之策。即令赵云领兵相拒，魏延守寨，令勿轻出。 

　　次日，孔明交土人引路，自乘小车到桃花渡口山僻去处遍观。步行到一山，望见一谷，形如长蛇，皆是峭崖石壁，并无树木，惟中间一条大路。孔明问于土人，土人曰：“此是盘蛇谷，出谷口即三江城大路。”孔明曰：“此是天赐吾成功也。”遂回本寨，唤马岱分付曰：“与汝十车黑油柜之物，须用竹数千根，你可将本部军去盘蛇谷两头把住，限你半月完功，至期依计而行。倘有走露，定按军法。”马岱领计而去，又唤赵云吩咐曰：“你去盘蛇谷后，三江大路口，如此守把。所用之物，克日完备。”赵云领计而去。又唤魏延分付曰：“汝去桃花渡口下寨，如遇蛮兵渡水，汝可弃寨望白旗而走。以今日为始，务要连输十五阵，弃七个营寨，只望白旗，便有脱身之所。若是你输十四阵，也休来见我”。魏延领计，心中不悦而去。孔明又使张翼引一军，依所指之处筑立寨栅。却令张嶷、马忠引本部所降蛮兵千人，如此而行。孔明笑谓关索曰：“汝今番一战，便要成功。”关索欣然领命而去。 

　　孟获对兀突骨曰：“孔明多用巧计，凡到之处，只是埋伏。今后交战，分付诸军，但见山谷树木多处，切不可轻过。”兀突骨曰：“大王说的是也。吾已知中国之人多行诡计，今后依此而行。” 

　　忽报蜀兵在桃花渡口筑起营寨，兀突骨即差二酋长引藤甲军杀过渡来，遇见魏延，略战数合，延诈败走，蛮兵恐有埋伏，不赶而回。次日，魏延又来立寨，蛮兵又来厮杀，延兵败走，蛮兵追赶数里，周回见没动静，却就魏延营中屯住。次日，来请兀突骨说知此事，即引兵大进，将魏延追杀一阵。蜀兵皆弃甲抛戈而走。只见前面白旗处早有一营栅，就营中屯住。兀突骨见兵连胜，心中大喜，自向前军破敌。于路但见树木茂盛之处便不敢进，却使人远望，树影中却无旗幡。兀突骨请孟获观之，获曰：“诸葛亮今番被我识破，且喜大王连胜十五阵，夺得营寨七个，离桃花渡口已经三百里，蜀兵已是破胆，诸葛已是计穷，大事定矣。”兀突骨大喜。道蛮兵得胜，不以蜀兵为念。魏延引败兵复仇，兀突骨骑象而出。魏延战不数合，拨马便走。后面蛮兵大进。 

　　魏延引军转入盘蛇谷，望白旗处而走，兀突骨在象背上看见山上并无树木，料无埋伏，放心追赶到山谷中，于路摆下粮食，蛮兵争竟取之。将出谷口，不见蜀兵，只见山上横木乱石滚下，垒断谷口。兀突骨交蛮兵开路而进，忽前面大小车载干柴尽皆火起。兀突骨大惊慌退。听得后兵报说谷口已被木石垒断，大纵火起，只见山上乱丢火把，引动到处地下药线皆着，就地中飞出铁炮，满谷中火光乱舞，粮草车尽皆爆开，内有硫黄焰硝往来飞舞。将乌弋国并三万蛮兵尽皆烧死于盘蛇谷中，不留一人，臭不可闻。孔明叹曰：“吾须有功，必损寿矣。吾之过也。” 

　　孟获忽见数十人来报，乌弋国兵在盘蛇谷围住诸葛，请大王快去接应。孟获大喜，即引宗党上马来到盘蛇谷。只见火光大起，急待退步，张嶷、马忠两路兵出，把获宗党尽皆活捉。孟获杀出重围，望小径而走。路逢孔明，坐于车上大喝：“孟获！今番何如？”获急回马走，被马岱伏兵生捉回营中。张嶷赶到孟获寨中，将祝融夫人老小尽皆活捉，解见孔明。孔明与众将曰：“吾今此计不得已而用之，大损阴骘。〖敌人〗（吾）料敌人必算吾于林木多处埋伏，吾却空设旗号，实无人马，乃疑兵也。吾令魏延连输十五阵，乃坚蛮兵之心，彼必放胆而追。吾见盘蛇谷只一条路，两边石壁下有沙土，故知天助吾也。因此令马岱伐尽树木，令彼不疑。前者车上黑柜内皆是预先造下，名为地雷。一炮中藏九炮，每十步埋于地中，用竹通节以引药线。才一发动，山震地裂。吾令赵云预备粮草车、滚木乱石，却令魏延赚蛮兵入谷，放出魏延，即断其路，随后焚之。吾闻：利于水者必不利于火，藤甲虽刀剑不能入，乃油浸之物，见火必着。蛮人如此顽皮，非火攻之不能制也。使乌弋国人不留一种，吾之罪也。”众将拜服，孔明令押过孟获等，尽去其缚，且于帐外赐酒压惊。与蛮族等曰：“今丞相面羞，不欲与汝等相见。”孟获垂泪言曰：“七擒七纵，自古未之有也。吾虽化外之人，颇知礼义，岂得无耻！”乃叩谢罪曰：“丞相天威，南人不得反矣。”孔明曰：“今汝肯服否？”获泣言曰：“某子子孙孙皆感生成之德，安敢不服也？”孔明请获上帐宴待，令获仍前为蛮洞之主。所得之地尽皆退还。后人有诗赞曰： 

　　羽扇纶巾拥碧幢，亲提士卒出南方。 

　　瘴烟罩地经泸水，赤日辉天守战场。 

　　三顾深恩酬汉主，七擒妙策制蛮王。 

　　至今溪洞传威德，为选高原立庙堂。宋贤有诗赞孔明曰： 

　　当年诸葛自征南，不减孙吴善用兵。 

　　七纵成功皆仰德，三分谁敢与齐名？ 

　　蛮烟影里旗幡现，瘴雨之中鼓角鸣。 

　　妙用鬼神应莫测，夷邦千古拜先生。 

　　孔明将洞中事务皆委孟获掌管，长史费祎谏曰：“今丞相亲提军马，深入不毛，平服蛮夷，何不设官吏与获一同守之？”孔明曰：“如此有三不易也。留外人则当留兵，上（兵）无所食，一不易也。蛮夷折伤父母，所留外人不可无兵，必成祸患，二不易也。蛮夷【以下原本缺用嘉靖本补：累有废杀之罪。自有嫌疑，留外人终不相信，三不易也。今吾不留人，不留兵，不运粮，自然安矣。众官尽皆服之。此时蛮夷皆感孔明之恩德，乃与孔明立生词，四时享祭，呼之为“慈父”，皆运珍珠金宝、丹漆药材、耕牛战马拜送孔明，以资军用。后有进贡天子礼物，终身不反。南方已定，皆是孔明之功。 

　　却说孔明犒军已毕，班师回蜀，孔明便令魏延引本部兵为前锋。延引兵方至泸水，忽然阴云四合，水面上一阵狂风暴雨骤起，飞沙走石，军不能进。延退兵回报孔明，孔明遂请孟获问之。未知如何，且听下回分解。以上原本缺用嘉靖本补】



本书及以下说明转自沈伯俊周文业三国学术网站 



黄正甫本的张志和整理本与原本相比，有几百処未注明的修订，使得读者分不清楚原本面貌。为此陈翔华先生花费了大量时间，与原书做了仔细比较。经陈翔华先生允许，将陈先生的修订在相应的电子文本也同样做了修订，特此向陈翔华先生致谢！ 

另外，黄正甫本有多处缺页，应该用“志传”系统简本（如朱鼎臣本、刘龙田本等）补，但张志和整理本却用嘉靖元年本补，电子文本目前也采用嘉靖元年本补。
